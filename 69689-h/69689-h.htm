<!DOCTYPE html PUBLIC "-//W3C//DTD XHTML 1.0 Strict//EN"
    "http://www.w3.org/TR/xhtml1/DTD/xhtml1-strict.dtd">
<html xmlns="http://www.w3.org/1999/xhtml" xml:lang="hu" lang="hu">
<head>
<meta name="generator" content=
"HTML Tidy for HTML5 for Linux version 5.7.45" />
<meta http-equiv="Content-Type" content=
"text/html; charset=utf-8" />
<meta http-equiv="Content-Style-Type" content="text/css" />
<title>The Project Gutenberg eBook of A Pál-utcai fiúk by Ferenc
Molnár</title>

<style type="text/css">
/*<![CDATA[*/
body {
 margin-left: 10%;
 margin-right: 10%;
}

h1,h2 {
 text-align: center;
 clear: both;
 line-height: 200%;
}

h2 {
 margin-top: 2em;
}

p {
 margin-top: 0.75em;
 margin-bottom: 0.75em;
}

body > p {
 text-align: justify;
 text-indent: 1.5em;
}

hr {
 width: 33%;
 margin-top: 2em;
 margin-bottom: 2em;
 margin-left: auto;
 margin-right: auto;
 clear: both;
}

hr.chap {width: 65%}

.pagenum {
 position: absolute;
 right: 2%;
 color: gray;
 font-size: smaller;
 text-align: right;
 text-indent:0;
}

.blockquot {
 margin-right: 0%;
 text-align: justify;
 font-style: italic;
 text-indent: 1.5em;
}

.blockquot2 {
 margin-left: 10%;
 text-align: justify;
 text-indent: 1.5em;
}

.center {
 text-align: center;
 text-indent: 0;
}

.right {
 text-align: right;
 margin-right: 1.5em;
}

em.gesperrt {
 font-style: normal;
 letter-spacing: 0.2em;
 padding-left: 0.2em;
}

.caption-small {font-weight: bold; font-size: small;}

.caption {font-weight: bold;}

.caption-large {font-weight: bold; font-size: large;}

.caption-150 {font-weight: bold; font-size: 150%;}

.figcenter {
 margin: auto;
 text-align: center;
}

p.caption {
 margin-top: 0;
 font-style: italic;
}

.figcenter, .figcenter img {
 max-width: 100%;
}
/*]]>*/
</style>
</head>
<body>
<div lang='en' xml:lang='en'>
<p style='text-align:center; font-size:1.2em; font-weight:bold'>The Project Gutenberg eBook of <span lang='hu' xml:lang='hu'>A Pál-utcai fiúk</span>, by Ferenc Molnár</p>
<div style='display:block; margin:1em 0'>
This eBook is for the use of anyone anywhere in the United States and
most other parts of the world at no cost and with almost no restrictions
whatsoever. You may copy it, give it away or re-use it under the terms
of the Project Gutenberg License included with this eBook or online
at <a href="https://www.gutenberg.org">www.gutenberg.org</a>. If you
are not located in the United States, you will have to check the laws of the
country where you are located before using this eBook.
</div>
</div>

<p style='display:block; margin-top:1em; margin-bottom:0; margin-left:2em; text-indent:-2em'>Title: <span lang='hu' xml:lang='hu'>A Pál-utcai fiúk</span></p>
<p style='display:block; margin-left:2em; text-indent:0; margin-top:0; margin-bottom:1em;'><span lang='hu' xml:lang='hu'>Regény kis diákok számára</span></p>
<p style='display:block; margin-top:1em; margin-bottom:0; margin-left:2em; text-indent:-2em'>Author: Ferenc Molnár</p>
<p style='display:block; text-indent:0; margin:1em 0'>Release Date: January 2, 2023 [eBook #69689]</p>
<p style='display:block; text-indent:0; margin:1em 0'>Language: Hungarian</p>
  <p style='display:block; margin-top:1em; margin-bottom:0; margin-left:2em; text-indent:-2em; text-align:left'>Produced by: Albert László from page images generously made available by the Google Books Library Project</p>
<div style='margin-top:2em; margin-bottom:4em'>*** START OF THE PROJECT GUTENBERG EBOOK <span lang='hu' xml:lang='hu'>A PÁL-UTCAI FIÚK</span> ***</div>
<hr class="chap" />
<div class="chapter"></div>
<div class="figcenter"><img src="images/cover.jpg" alt="" title=
"" /></div>
<hr class="chap" />
<h1>A PÁL-UTCAI FIÚK</h1>
<p class="center"><span class="caption">REGÉNY KIS DIÁKOK
SZÁMÁRA</span></p>
<p>&nbsp;</p>
<p class="center"><span class="caption-small">IRTA</span></p>
<p class="center"><span class="caption-150">MOLNÁR
FERENC</span></p>
<p>&nbsp;</p>
<p class="center"><span class="caption">MÁSODIK KIADÁS</span></p>
<p>&nbsp;</p>
<p>&nbsp;</p>
<p class="center"><span class="caption">BUDAPEST, 1916</span></p>
<p class="center"><span class=
"caption-large">FRANKLIN-TÁRSULAT</span></p>
<p class="center"><span class="caption-small">MAGYAR IROD. INTÉZET
ÉS KÖNYVNYOMDA</span></p>
<p class="center"><span class="caption">KIADÁSA</span></p>
<p class="center"><span class="caption-small">FRANKLIN-TÁRSULAT
NYOMDÁJA.</span></p>
<hr class="chap" />
<p><span class="pagenum"><a name="Page_3" id=
"Page_3">-3-</a></span></p>
<div class="chapter">
<h2>I.</h2>
</div>
<p>Háromnegyed egykor, ép abban a pillanatban, mikor a
természetrajzi terem katedraasztalán hosszú és sikertelen
kísérletek után végre-valahára, nagynehezen, izgatott várakozás
jutalmául a Bunsen-lámpa színtelen lángjában fellobbant egy
gyönyörű, smaragdzöld csík, annak jeléül, hogy az a vegyület,
melyről a tanár úr be akarta bizonyítani, hogy zöldre festi a
lángot, a lángot csakugyan zöldre festette, mondom: pont
háromnegyed egykor, ép ebben a diadalmas minutumban megpendült a
szomszéd ház udvarán egy zongora-verkli s ezzel minden komolyságnak
egyszeribe vége szakadt. Az ablakok tárva-nyitva voltak a meleg
márciusi napon s a friss tavaszi szellő szárnyán berepült a muzsika
a tanterembe. Valami vidám magyar nóta volt, ami a verkliből
indulónak hangzott s olyan csinnadrattásan, olyan bécsiesen pengett
hogy az egész osztály mosolyogni szeretett volna, sőt voltak, akik
valóban mosolyogtak is rajta. A Bunsen-lámpában vígan lobogott a
zöld csík s ezt valahogyan még csak bámulta az első padból néhány
fiú. De a többiek kinéztek az ablakon, amelyen át a szomszédos kis
házak teteit <span class="pagenum"><a name="Page_4" id=
"Page_4">-4-</a></span> lehetett látni s a távolban, az aranyos
déli napon a templomtornyot, melynek óráján a nagymutató
vígasztalóan haladt a tizenkettős felé. És hogy kifigyeltek az
ablakon, a muzsikával együtt más, ide nem tartozó hangok is jöttek
be a terembe. Tülköltek a lóvasúti kocsisok, valamelyik udvaron
dalolt egy cselédlány, de egészen mást, mint amit a zongora-verkli
játszott. És izegni-mozogni kezdett az osztály. Némelyek turkálni
kezdtek a padban a könyveik közt, a rendesebbek megtörülték a
tollaikat, Boka becsukta a kicsiny, piros bőrrel bevont
zsebtintatartóját, melynek igen ügyes szerkezete volt, úgy, hogy
sohase folyt ki belőle a tinta, csak akkor, ha zsebre vágta az
ember, a Csele összeszedte a lapokat, amelyek nála a könyveket
helyettesítették, mert a Csele gigerli volt és nem pakolta a hóna
alá az egész könyvtárat, mint a többi, hanem csak a szükséges
lapokat szokta volt elhozni, ezeket is gondosan elosztva összes
külső és belső zsebeiben, a Csónakos az utolsó padban akkorát
ásított, mint valami unatkozó víziló, a Weisz kifordította zsebeit
és kiszórta belőle az összes délelőtti morzsákat, melyek ama
kifliből maradtak ott, amelyet Weisz a tíz órától egy óráig terjedő
időközben a zsebéből evett ki darabonkint, a Geréb csoszogni
kezdett a pad alatt a lábával, mint aki úgy tesz, mintha föl akarna
állani, a Barabás pedig minden szemérem nélkül terítette a pad
alatt térdére a viaszkos vásznat, nagyság szerint rakván bele a
könyveket s majd egy szíjjal akkorát húzván rajta, hogy a pad is
megreccsent és ő maga belevörösödött, <span class=
"pagenum"><a name="Page_5" id="Page_5">-5-</a></span> – egyszóval
mindenki előkészületeket tett a távozásra s csak egyedül a tanár úr
nem vett tudomást arról, hogy öt perc mulva vége lesz mindennek,
mert a tanár úr végig hordozta szelíd tekintetét a sok buksi
gyerekfej fölött és így szólt:</p>
<p>– Mi az?</p>
<p>Nagy csönd lett erre. Halálos csönd. A Barabás kénytelen volt
elereszteni a szíjat, a Geréb maga alá kapta a lábát, a Weisz ismét
befordította a zsebét, a Csónakos befogta a száját kezével és a
tenyere mögött végezte be az ásítást, a Csele békében hagyta a
«lapokat», a Boka hamar zsebrevágta a piros tintatartót, melyből, a
zsebet megérezve, rögtön szivárogni kezdett a szép kék
antracén.</p>
<p>– Mi az? – ismételte a tanár úr s ekkor már mindenki
mozdulatlanul ült a helyén. Aztán az ablakra nézett, amelyen át
vígan cincogott be a verkliszó, mintegy éreztetve mindenkivel, hogy
ő nem tartozik a tanári fegyelem alá. De a tanár úr azért szigorúan
nézett a verkli irányában és így szólt:</p>
<p>– Csengey csukd be az ablakot.</p>
<p>Csengey, a kis Csengey pedig, aki «első pad első» volt, fölkelt
és az ő komoly, szigorú kis pofájával az ablakhoz ment, hogy
becsukja.</p>
<p>E pillanatban Csónakos kihajolt a padsor szélén és odasúgta egy
kis szőke fiúnak:</p>
<p>– Vigyázz, Nemecsek!</p>
<p>Nemecsek hátra sandított, majd a földre nézett. Egy kis
papirosgombóc gurult melléje. Fölvette, kihajtogatta. <span class=
"pagenum"><a name="Page_6" id="Page_6">-6-</a></span> Az egyik
oldalára ez volt írva: <i>Add tovább Bokának</i>.</p>
<div class="figcenter" style="width: 567px;"><a href=
"images/i001hq.jpg"><img src="images/i001.jpg" alt="«Mi az?»"
title="«Mi az?»" /></a>
<p class="caption">«Mi az?»</p>
</div>
<p>Nemecsek tudta, hogy ez csak címzés és hogy maga a levél, az
igazi mondanivaló a papiros másik oldalán van. De Nemecsek
határozottan jellemes férfiú volt és nem akarta a más levelét
elolvasni. Tehát ő is gombócot csinált belőle, megvárta a kellő
pillanatot, s most ő hajolt ki a két padsor között hagyott utcára
és ő súgta:</p>
<p>– Vigyázz, Boka!</p>
<p>És most Boka nézett le a földre, amely rendes közlekedési
eszköze volt az üzleteknek. Valóban, gurulva jött a kis
papirosgombóc. A másik oldalára, tehát arra az oldalára, amelyet a
szőke Nemecsek becsületből nem olvasott el, ez volt írva:</p>
<p>«<i>Délután háromkor közgyűlés. Elnökválasztás a grundon.
Kihirdetni</i>».</p>
<p>Boka zsebrevágta a kis papirost és egy utolsót szorított már
összecsomagolt könyvein. Egy óra volt. A villamos óra berregni
kezdett és most már a tanár úr is tudta, hogy vége az órának. A
Bunsen-lámpát eloltotta, a leckét kijelölte és visszament a
természetrajzi szertárba, a gyűjtemények közé, honnan minden
ajtónyíláskor kitömött állatok, polcon tollászkodó kitömött madarak
kandikálnak ki buta üvegszemükkel s ahol a sarokban csöndesen, de
méltósággal állongott a titkok-titka, a rémek-réme, egy megsárgult
emberi csontváz.</p>
<p>És az osztály egy perc alatt künn volt a teremből. A nagy,
oszlopos lépcsőházban vad rohanások történtek, <span class=
"pagenum"><a name="Page_7" id="Page_7">-7-</a></span> <span class=
"pagenum"><a name="Page_8" id="Page_8"><br />
-8-</a></span> <span class="pagenum"><a name="Page_9" id=
"Page_9"><br />
<br />
-9-</a></span> melyek csak akkor szelidültek sietéssé, mikor
egy-egy tanár magas alakja keveredett a zajgó gyerek-tömeg közé.
Ilyenkor fékeztek a szaladók, egy-egy pillanatra csönd lett, de
amint a professzor a kanyarodónál eltünt, újra elkezdődött a lefelé
való lóverseny.</p>
<div class="figcenter" style="width: 317px;"><a href=
"images/i001hq.png"><img src="images/i001.png" alt=
"«És az osztály egy perc alatt künn volt a teremből.»" title=
"«És az osztály egy perc alatt künn volt a teremből.»" /></a>
<p class="caption">«És az osztály egy perc alatt künn volt a
teremből.»</p>
</div>
<p>A kapun csak úgy dűlt kifelé a sok gyerek. Fele jobbra, fele
balra oszlott. És tanárok jöttek köztük és ilyenkor lerepültek a
kis kalapok. És mindnyája fáradtan, éhesen ballagott a ragyogóan
napfényes utcán. Egy kis kábultság járt a fejükben, mely csak nagy
lassan oszladozott a sok vidám és életet jelentő látványra, amit az
utca nyujt. Mintha kiszabadult kis rabok lettek volna, úgy
támolyogtak a sok levegőn és a sok napfényen, úgy kószáltak bele
ebbe a lármás, friss, mozgalmas városba, amely számukra nem volt
egyéb, mint kocsik, lóvasutak, utcák, boltok zűrzavaros keveréke,
amelyben haza kellett találni.</p>
<p>A Csele titokban törökmézre alkudott egy szomszédos kapu alatt.
A törökmézes ember ugyanis szemérmetlenül fölemelte az árakat. A
törökméz ára tudvalevőleg az egész világon egy krajcár. Ezt úgy
kell érteni, hogy a törökmézes ember megfogja a kis bárdot s
amennyit a nagy darab fehér, mogyoróval spékelt masszából egy
ütésre le tud belőle hasítani, az egy krajcárba kerül. Valamint
hogy a kapu alatt minden egy krajcárba kerül, ez lévén az egység.
Egy krajcár a fapálcikára nyársalt három szilva, három fél-füge,
három prünella, három fél-dió, mind megannyi folyós cukorba mártva.
Egy krajcár a nagy darab medvecukor és ugyancsak egy <span class=
"pagenum"><a name="Page_10" id="Page_10">-10-</a></span> krajcár az
árpacukor. Sőt egy krajcár az úgynevezett diák-abrak is, mely apró
staniclikba van osztva s mely a legízletesebb keverékek egyike. Van
ebben mogyoró, mazsola, malagaszőlő, cukordarabka, mandula, utcai
szemét, szentjánoskenyér-törmelék és légy. Egy krajcárért a
diák-abrak felöleli a gyáripar, a növény- és állatvilág igen sok
termékét.</p>
<p>Csele alkudott, ami azt jelenti, hogy a törökmézes ember
fölemelte az árakat. A kereskedelem törvényeinek ismerői jól
tudják, hogy az árak akkor is emelkednek, ha az üzletcsinálás
veszéllyel jár. Így például drágák azok az ázsiai teák, amelyeket
rablóklakta vidékeken cipelnek végig a karavánok. Ezt a veszedelmet
nekünk, nyugateurópai embereknek kell megfizetnünk. És a
törökmézesben határozottan volt üzleti szellem, mert szegényt el
akarták tiltani az iskola közeléből. Tudta jól, szegény feje, hogy
ha el akarják tiltani, hát el is tiltják s minden cukorkészlete
ellenére nem tud oly édesen mosolyogni, az előtte elhaladó
tanárokra, hogy azok benne az ifjúság ellenségét ne lássák.</p>
<p>– A gyerekek minden pénzüket annál az olasznál költik el, –
mondogatták. És az olasz érezte, hogy üzletének nem lesz hosszú
élete a gimnázium mellett. Tehát fölemelte az árakat. Ha már mennie
kell innen, legalább nyerjen rajta valamit. És meg is mondta
Cselének:</p>
<p>– Azelőtt volt minden egy krajcár. Ezután most minden két
krajcár.</p>
<p>És amíg nagynehezen kinyögte ezeket a magyar szavakat,
<span class="pagenum"><a name="Page_11" id=
"Page_11">-11-</a></span> vadul hadonászott a levegőben a kis
bárddal. Geréb odasúgott Cselének:</p>
<p>– Vágd a kalapodat a cukor közé.</p>
<p>Csele el volt ragadtatva ettől az eszmétől. Tyű, micsoda
gyönyörűség lett volna ez! Hogy repültek volna jobbra-balra a
cukrok! És hogy mulattak volna a fiúk!</p>
<p>Geréb, mint az ördög, suttogta fülébe a csábítás igéit:</p>
<p>– Vágd oda a kalapodat. Ez uzsorás.</p>
<p>Csele levette a kalapját.</p>
<p>– Ezt a szép kalapot? – mondta.</p>
<p>El volt tévesztve a dolog. Geréb rossz helyen tette a szép
ajánlatot. Hiszen Csele gigerli volt és csak lapokat hozott a
könyvekből.</p>
<p>– Sajnálod? – kérdezte tőle.</p>
<p>– Sajnálom, – mondta Csele. – De azért ne hidd, hogy gyáva
vagyok. Én nem vagyok gyáva, csak a kalapot sajnálom. Én ezt be is
bizonyíthatom, mert ha akarod, én a te kalapodat nagyon szívesen
odavágom.</p>
<p>Ilyet nem lehetett Gerébnek mondani. Ez majdnem sértés volt. Fel
is fortyant. Ezt mondta:</p>
<p>– Ha már az én kalapomról van szó, hát odavágom én magam. Ez egy
uzsorás. Ha félsz, menj el.</p>
<p>És azzal a mozdulattal, ami nála a harciasságot jelentette, le
is vette a kalapját, hogy szétüssön vele az ikszlábú asztalon, mely
teli volt rakva cukorral.</p>
<p>De valaki megfogta hátul a kezét. Egy majdnem férfiasan komoly
hang ezt kérdezte tőle:</p>
<p>– Mit csinálsz? <span class="pagenum"><a name="Page_12" id=
"Page_12">-12-</a></span></p>
<p>Geréb hátra nézett. Boka állt mögötte.</p>
<p>– Mit csinálsz? – kérdezte tőle ismét.</p>
<p>És komolyan, szelíden nézett rá. Geréb morgott egyet, mint az
oroszlán, mikor az állatszelidítő a szemébe néz. Meghunyászkodott.
A fejére tette a kalapot és vonogatta a vállát. Boka csöndesen
mondta:</p>
<p>– Ne bántsd ezt az embert. Én szeretem ha valaki bátor, de ennek
semmi értelme nincs. Gyere.</p>
<p>És feléje nyujtotta a kezét. A keze csupa tinta volt. A
tintatartó kedélyesen csöpögtette a zsebébe a sötétkék levet és
Boka mitsem sejtve húzta ki a zsebéből a kezét. De ezzel nem
törődtek. Boka a falhoz kente a kezét, aminek az lett a
következménye, hogy a fal tintás lett, de a Boka keze viszont nem
tisztult meg. A tintaügy azonban ezzel be volt fejezve. Boka
karonfogta Gerébet és elindultak a hosszú utcán. Mögöttük maradt a
csinos kis Csele. Még hallották, amint fojtott hangon, a levert
forradalmár bús lemondásával szólt az olasznak:</p>
<p>– Hát ha már ezentúl minden két krajcár, hát adjon két
krajcárért törökmézet.</p>
<p>És belenyult finom kis zöld erszényébe. Az olasz pedig
mosolygott és azon törhette a fejét, hogy mi volna, ha holnaptól
kezdve minden – három krajcár volna? De ez csak álom volt. Ez
olyasvalami volt, mint amikor valaki azt álmodja, hogy minden
forint egy százast ér. Nagyot sújtott a késsel a törökmézre s a
lepattant szilánkot egy kis papirba tette.</p>
<p>Csele keserűen nézett rá. <span class="pagenum"><a name=
"Page_13" id="Page_13">-13-</a></span></p>
<p>– Hiszen ez kevesebb, mint azelőtt!</p>
<p>Az olaszt most már szemtelenné tette az üzleti siker. Vigyorogva
szólt:</p>
<p>– Hát most drágább, hát most kevesebb.</p>
<div class="figcenter" style="width: 333px;"><a href=
"images/i002hq.png"><img src="images/i002.png" alt=
"«És egyszerre kapta be a szájába az egész törökmézet.»" title=
"«És egyszerre kapta be a szájába az egész törökmézet.»" /></a>
<p class="caption">«És egyszerre kapta be a szájába az egész
törökmézet.»</p>
</div>
<p>És már egy új vevő felé fordult, aki ezen az eseten okulva, a
kezében tartotta a két krajcárt. És vagdosta a fehér cukormasszát a
kis bárddal olyasvalami furcsa mozdulatokkal, mintha valami
mesebeli középkori, óriási hóhér lett volna, aki apró, mogyorófejű
emberkéknek csapkodja le a fejüket egy kis arasznyi bárddal. Szinte
vérengzett a törökmézben. <span class="pagenum"><a name="Page_14"
id="Page_14">-14-</a></span></p>
<p>– Pfuj, – mondta Csele az új vevőnek, – ne vegyen ennél. Ez egy
uzsorás.</p>
<p>És egyszerre csapta be a szájába az egész török-mézet, amelyre a
fele papir ráragadt, letéphetetlenül, de nem lenyalhatatlanul.</p>
<p>– Várjatok! – kiáltott Bokáék után és utánuk szaladt.</p>
<p>A sarkon érte őket utól s itt befordultak a Pipa-utcába, a
Soroksári-utca felé. Összekapaszkodtak hárman; középütt Boka ment
és magyarázott valamit csöndesen, komolyan, ahogy szokta. Tizennégy
esztendős volt s arcán kevés nyoma volt még a férfiasságnak. De ha
kinyitotta a száját, nyert néhány évet. A hangja mély volt, szelid
és komoly. S amit mondott, az is olyanforma volt, mint a hangja.
Ritkán beszélt ostobaságot és nem mutatott semmi kedvet az
úgynevezett csirkefogó-tempókhoz. Kisebb veszekedésekbe nem is
szólt bele, sőt ha bírónak hívták, akkor is kitért. Ő már
megtanulta, hogy az ítélet után az egyik fél mindig keserűséggel
megy el és ezt a keserűséget a bíró iránt érzi. De mikor már
elhatalmasodott a baj és a veszekedés akkora lett, hogy már-már
tanári beavatkozás vált szükségessé, akkor közbelépett Boka,
békíteni. És aki békít, arra legalább nem haragszik egyik fél sem.
Szóval okos fiúnak látszott Boka és úgy indult, mint aki az életben
– ha sokra nem is viszi, – de becsületes férfi gyanánt fogja a
helyét megállni.</p>
<p>A hazamenés iránya azt követelte, hogy a Soroksári-utcából a
Köztelek-utcába forduljanak be. A csöndes <span class=
"pagenum"><a name="Page_15" id="Page_15">-15-</a></span> kis utcán
édesen sütött a tavaszi nap s halkan dohogott a dohánygyár, mely az
egyik oldalán véges-végig húzódik. A Köztelek-utcában mindössze két
alak volt látható. A közepén álltak és vártak. Csónakos volt az
egyik, az erős Csónakos s a másik a kis szőke Nemecsek.</p>
<p>Mikor Csónakos meglátta a három összefogódzott kis legényt,
örömében a szájába vette két ujját és egy akkorát fütyölt, mint
valami gőzmozdony. Ez a fütty különben az ő különlegessége volt.
Ezt nem tudta utána csinálni senki a negyedikben, sőt az egész
gimnáziumban alig volt néhány fiú, aki ezt a kocsisfüttyöt értette
volna. Mindössze talán csak Cinderről, az önképzőkör elnökéről
tudták, hogy tud ilyen módon fütyölni, de Cinder csak addig
fütyölt, amíg az önképzőkör elnökévé nem lett. Azontúl Cinder többé
nem vette az ujját a szájába. Az önképzőkör elnökéhez, aki minden
szerdán délután a magyar-tanár mellett ült a katedrán, ez nem
illett volna.</p>
<p>Tehát süvített egyet Csónakos. A fiúk odaértek hozzá és
megállottak a csoportban, az utca közepén.</p>
<p>Csónakos a kis Nemecsekhez fordult:</p>
<p>– Nekik még nem mondtad el?</p>
<p>– Nem, – mondta Nemecsek.</p>
<p>A többi mind egyszerre kérdezte:</p>
<p>– Mit?</p>
<p>Csónakos felelt a kis szőke helyett:</p>
<p>– A múziumban tegnap megint <i>einstandot</i> csináltak!</p>
<p>– Kik?</p>
<p>– Hát a Pásztorok. A két Pásztor. <span class="pagenum"><a name=
"Page_16" id="Page_16">-16-</a></span></p>
<p>Nagy csönd lett erre.</p>
<p>Ehhez tudni kell, mi az az <i>einstand</i>. Ez különleges pesti
gyerekszó. Mikor valamelyik erősebb fiú golyózni, tollazni vagy
szent-jánoskenyérmagba – pesti nyelven: <i>boxenliebe</i> –
játszani lát magánál gyöngébbet s a játékot el akarja venni tőlük,
akkor azt mondja: <i>einstand</i>. Ez a csúf német szó azt jelenti,
hogy az erős fiú hadizsákmánynak nyilvánítja a golyót s aki
ellenállni merészel, azzal szemben erőszakot fog használni. Az
«einstand» tehát hadüzenet is. Egyszersmind az ostromállapotnak, az
erőszaknak, az ököljognak és a kalóz-uralomnak rövid, de velős
kijelentése.</p>
<p>Csele szólalt meg elsőnek. Borzadva mondta a finom Csele:</p>
<p>– Einstandot csináltak?</p>
<p>– Azt, – mondta erre neki bátorodva a kis Nemecsek, miután
látta, hogy a dolog mily hatást tett.</p>
<p>Most Geréb fakadt ki:</p>
<p>– Ezt nem lehet tovább tűrni! Én már régen mondom, hogy kell
valamit csinálni, de Boka mindig savanyú pofákat vág. Ha nem
csinálunk semmit, még meg is vernek bennünket.</p>
<p>Csónakos a szájába vette a két ujját annak jeléül, hogy most
fütyölni fog örömében. Ő minden forradalomhoz kész volt örömmel
csatlakozni. De Boka lefogta a kezét:</p>
<p>– Ne süketíts meg, – szólt rá. És komolyan kérdezte a kis
szőkétől:</p>
<p>– Hát hogy történt?</p>
<p>– Az einstand? <span class="pagenum"><a name="Page_17" id=
"Page_17">-17-</a></span></p>
<p>– Az. Mikor volt?</p>
<p>– Tegnap délután.</p>
<p>– Hol?</p>
<p>– A múziumban.</p>
<p>A múzeumkertet hívják így.</p>
<p>– Hát mondd el, úgy, ahogy volt, de pontosan úgy, ahogy volt,
mert nekünk az igazat kell tudnunk, ha csinálni akarunk ellenük
valamit…</p>
<p>A kis Nemecsek izgatott volt, mikor érezte, hogy egy fontos
dolog középpontjává válik. Ez ritkán esett meg vele. A Nemecsek
mindenkinek levegő volt. Se nem osztott, se nem szorzott, mint az
<i>egy</i> a számtanban. Senki se törődött vele. Jelentéktelen kis
sovány fiú volt, gyönge gyerek. És talán éppen ez tette alkalmassá
arra, hogy jó legyen áldozatnak. Elkezdett beszélni s a fiúk
összedugták fejüket.</p>
<p>– Úgy volt, – mondotta, – hogy ebéd után kimentünk a múziumba, a
Weisz meg én, meg a Richter, meg a Kolnay, meg a Barabás. Előbb
métát akartunk játszani az Eszterházy-utcában, de a lapda a
reálistáké volt és azok nem engedték. Akkor azt mondja Barabás:
«Menjünk be a múziumba és golyózzunk a falnál». És akkor mind
bementünk a múziumba és golyózni kezdtünk a falnál. Azt játszottuk,
hogy mindenki gurít egy golyót és akinek a golyója eltalál egy
olyan golyót, ami már oda van gurítva, akkor azé az összes golyó.
És sorba gurítottuk a golyókat, már volt a falnál vagy tizenöt
golyó és volt közte két üveg is. És akkor egyszerre csak azt
kiáltja a Richter: «Vége van, jönnek <span class="pagenum"><a name=
"Page_18" id="Page_18">-18-</a></span> a Pásztorok!» És a sarkon
jöttek is a Pásztorok, zsebre volt dugva a kezük és lehajtották a
fejüket és olyan lassan jöttek, hogy mi mindnyájan nagyon
megijedtünk. Hát hiába is voltunk mi öten, ők ketten olyan erősek,
hogy tizet is elvernek. És nem is szabad minket úgy számítani, hogy
mi öten vagyunk, mert ha baj van, akkor a Kolnay is elszalad és a
Barabás is elszalad, hát csak hármat szabad számítani. Esetleg én
is elszaladok, hát csak kettőt szabad számítani. És ha esetleg mind
az öten elszaladunk, akkor se ér az egész semmit, mert a Pásztorok
a legjobb futók az egész múziumban és mink hiába szaladunk, mert
utólérnek. Hát csak jöttek a Pásztorok, egyre közelebb jöttek és
nézték nagyon a golyókat. Mondom a Kolnaynak: «Te, ezeknek tetszik
a mi golyónk!» És még a Weisz volt a legokosabb, mert ő mindjárt
mondta: «Gyönnek, gyönnek, ebből a gyövésből nagy einstand lesz!»
De én azt gondoltam, hogy nem fognak minket bántani, hiszen mi soha
nem csináltunk nekik semmit. És eleinte nem is bántottak, csak
odaálltak és nézték a játékot. A Kolnay azt súgta a fülembe: «Te,
Nemecsek, hagyjuk abba». Azt mondom neki: «Hogyne, majd éppen most,
amikor te gurítottál és nem találtál! Most rajtam a sor. Ha
megnyerem, abbahagyjuk». Közben a Richter gurított, de annak már
reszketett a keze a félelemtől és félszemmel a Pásztorokra nézett,
hát persze, hogy nem talált. De a Pásztorok nem is mozdúltak, csak
ott álltak, zsebredugott kézzel. Akkor aztán én gurítottam és
találtam. Megnyertem az összes <span class="pagenum"><a name=
"Page_19" id="Page_19">-19-</a></span> <span class=
"pagenum"><a name="Page_20" id="Page_20"><br />
-20-</a></span> <span class="pagenum"><a name="Page_21" id=
"Page_21"><br />
<br />
-21-</a></span> golyókat. És oda akarok menni, hogy összeszedjem,
volt már vagy harminc golyó, de elémbe ugrott az egyik Pásztor, a
kisebbik és rám kiáltott: <i>Einstand!</i> Én hátranéztem és a
Kolnay meg a Barabás már szaladtak, a Weisz a falnál állt és sápadt
volt, a Richter meg még gondolkozott, hogy szaladjon-e vagy nem. Én
próbáltam előbb becsületesen. Azt mondtam: «Kérem, ehhez maguknak
nincs joguk.» De akkor már az öregebbik Pásztor szedte fel a
golyókat és rakta be a zsebébe. A fiatalabbik meg megfogta a
mellemen a kabátomat és rám kiáltott: «Nem hallottad, hogy
einstand?» Hát persze, aztán én se szóltam semmit. A Weisz
pityeregni kezdett a falnál. És a Kolnay meg a Kende a múzium
sarkából kukucskáltak vissza, hogy mi történik. És a Pásztorok mind
fölszedték a golyókat és egy szót se szóltak, csak tovább mentek.
Ez volt az egész.</p>
<div class="figcenter" style="width: 348px;"><a href=
"images/i003hq.png"><img src="images/i003.png" alt=
"«Nem hallottad, hogy einstand?»" title=
"«Nem hallottad, hogy einstand?»" /></a>
<p class="caption">«Nem hallottad, hogy einstand?»</p>
</div>
<p>– Hallatlan! – mondá fölháborodva Geréb.</p>
<p>– Valóságos rablás!</p>
<p>Ezt Csele mondta. Csónakos süvített egyet, annak jeléül, hogy
puskaporos a levegő. Boka csöndesen állt és gondolkozott. Mindenki
őt figyelte. Mindenki arra volt kiváncsi, hogy mit fog Boka szólni
ezekhez a dolgokhoz, amiket már mindenki panaszolt hónapok óta s
amiket eddig Boka nem vett komolyan. Ez az eset azonban, ennek az
esetnek kiáltó igazságtalansága még Bokát is megindította. Halkan
szólt:</p>
<p>– Hát most csak menjünk ebédelni. Délután találkozunk a grundon.
Ott mindent meg fogunk beszélni. Most már én is azt mondom, hogy ez
hallatlan dolog! <span class="pagenum"><a name="Page_22" id=
"Page_22">-22-</a></span></p>
<p>Mindenkinek tetszett ez a kijelentés. Boka nagyon rokonszenves
volt ebben a pillanatban. Szeretettel néztek rá a fiúk, mosolyogva
nézték okos kis fejét, ragyogó fekete szemét, amelyben most valami
harcias tűz lobogott. Szerették volna megcsókolni Bokát, amiért
végre ő is felháborodott.</p>
<p>Elindultak hazafelé. Egy vidám harang kongott valamerre a
Józsefvárosban, a nap sütött és minden szép volt és minden örömmel
volt teli. A fiúk nagy dolgok előtt állottak. Mindenikben
fellobbant a tettvágy s mindeniket izgatta, hogy most már mi lesz?
Mert ha Boka mondta, hogy valami lesz, akkor lesz valami!</p>
<p>Mentek, mendegéltek az Üllői-út felé. Csónakos hátramaradt
Nemecsekkel. Mikor Boka hátrafordúlt feléjük, mindaketten a
dohánygyár egyik pinceablakánál állottak, melyre vastag sárga
rétegben rakódott le a finom dohánypor.</p>
<p>– Tubák! – kiáltott vígan Csónakos, újra süvített egyet és
telegyömöszölte az orrát a sárga porral.</p>
<p>Nemecsek szívből nevetett, a kis majom. Ő is odanyúlt és
felszippantott vékony kis ujjahegyéről egy kicsit a dohányporból.
És tüsszögve vonúltak végig ketten a Köztelek-utcán, boldog örömet
érezve e fölfedezésen. Csónakos nagyokat, bömbölőeket tüsszentett,
mint valami ágyú. A kis szőke meg csak prüszkölt, mint a tengeri
nyúl, ha bosszantják. És prüszköltek, nevettek, szaladtak s ebben a
percben ez oly nagy boldogság volt, hogy még azt a nagy
igazságtalanságot is elfelejtették, amire Boka, maga Boka, a
csöndes és komoly Boka is azt mondta, hogy hallatlan. <span class=
"pagenum"><a name="Page_23" id="Page_23">-23-</a></span></p>
<div class="chapter">
<h2>II.</h2>
</div>
<p>A grund… Ti szép, egészséges alföldi diákok, akiknek csak egyet
kell lépnetek, hogy künn legyetek a végtelen rónán, a csodálatos
nagy kék bura alatt, melynek égbolt a neve, akiknek a szemetek
hozzászokott a nagy távolságokhoz, a messzenézéshez, akik nem éltek
magas házak közé ékelve, ti nem is tudjátok, mi a pesti gyereknek
egy üres telek. A pesti gyereknek ez az alföldje, a rónája, a
síksága. Ez jelenti számára a végtelenséget és a szabadságot. Egy
darabka föld, melyet egyik oldaláról düledező palánk határol s
melynek többi oldalain nagy házfalak merednek az ég felé. Most már
a Pál-utcai <i>grundon</i> is nagy, négyemeletes ház szomorkodik,
tele lakóval, akik közül talán egy se tudja, hogy ez a darabka föld
néhány szegény pesti kis diáknak a fiatalságát jelentette.</p>
<p>A grund maga üres volt, mint ahogy ez üres telekhez illik is. A
palánkja a Pál-utca felől húzódott végig. Jobbról-balról két nagy
ház határolta s hátúl… igen, hátúl volt az ami a grundot
nagyszerűvé, érdekessé tette. Itt tudniillik egy másik nagy telek
következett. Ezt a másik nagy telket egy gőzfürészelő cég bérelte s
<span class="pagenum"><a name="Page_24" id=
"Page_24">-24-</a></span> a telek telisteli volt farakásokkal.
Szabályos kockákba rakva állott itt az ölfa s a hatalmas kockák
közt kis utcák voltak. Valóságos labirintus. Ötven-hatvan kis szűk
utca keresztezte egymást a néma, sötét farakások közt s nem volt
könnyű dolog ebben a labirintusban eligazodni. Aki mégis
nagynehezen keresztülvergődött rajta, az egy kis térre jutott,
amelyen kis házikó állt. Ez a házikó volt a gőzfürész. Furcsa,
titokzatos, félelmes kis ház volt. Nyáron a vadszőllő véges-végig
befutotta s a zöld lomb közül pöfögött ki a karcsú kis fekete
kémény, amely az óramű pontosságával, szabályos időközökben
köpködte a tiszta fehér gőzt. Ilyenkor azt hitte volna az ember, ha
messziről hallotta, hogy a farakások közt valahol egy gőzmozdony
kínlódik, amely nem tud elindúlni.</p>
<p>A házikó körül nagy, otromba fáskocsik állottak. Időről-időre az
egyik kocsi odaállott a ház eresze alá s akkor recsegés-ropogás
hallatszott. A házikó eresze alatt volt egy kis ablak s az ablakból
deszkavályú nyúlt ki. Mikor a kocsi odaállott a kis ablak alá,
egyszerre csak potyogni kezdett a deszkavályúból az aprófa s szinte
csurgott a nagy kocsiba, olyan szaporán jött. És mikor a kocsi tele
lett aprófával, a kocsis kiáltott egyet. Erre abbamaradt a kis
kémény pöfögése, egyszeribe nagy csönd támadt a házikóban, a kocsis
rászólt a lovakra és a lovak elindúltak a tele kocsival. Aztán
másik kocsi állt az eresz alá, éhesen, üresen s akkor megint
puffogni kezdett a gőz a fekete vaskéményben és megint potyogott az
aprófa. És ez így <span class="pagenum"><a name="Page_25" id=
"Page_25">-25-</a></span> ment évek óta. Ami fát a kis házban
felaprózott a masina, ahelyett nagy szekerek újat hoztak a telekre.
Így azután sohse fogyott el a farakás a nagy udvarról és sohse
szűnt meg a gőzfűrész sivítása. Néhány csenevész eperfa állott a
kis ház előtt s az egyik eperfa tövében fakalyiba volt
összetákolva. Ebben lakott a tót, aki éjszaka a fát őrizte, hogy el
ne lopják, vagy föl ne gyújtsák.</p>
<p>Hát kellett ennél gyönyörűbb hely a mulatozásra? Nekünk, városi
fiúknak bizony nem kellett. Ennél szebbet, ennél indiánosabbat mi
el se tudunk képzelni. A Pál-utcai telek gyönyörű síkföld volt s ez
volt az, ami az amerikai prairieket helyettesítette. A hátúlsó
rész, a fatelep, ez volt minden egyéb: ez volt város, az erdő, a
sziklás hegyvidék, szóval mindennap az volt, amivé éppen aznap
kinevezték. És valahogy azt ne higyjétek, hogy védtelen hely volt a
fatelep! Az egyes nagyobb farakások tetejében várak, erődök voltak
építve. Hogy melyik pontot kell megerősíteni, azt Boka határozta
meg. Az erődöt azonban Csónakos meg Nemecsek építette. Négy-öt
ponton volt erőd és minden erődnek megvolt a maga kapitánya.
Kapitány, főhadnagy, hadnagy. Ez volt a hadsereg. Közlegény,
fájdalom, nem volt, csak egy. Az egész grundon, a kapitányok,
főhadnagyok és hadnagyok egyetlen közlegénynek parancsoltak,
egyetlen közlegényt execiroztattak, egyetlen közlegényt itéltek
holmi kihágásokért várfogságra.</p>
<p>Talán nem is kell mondani, hogy ez az egyetlen közlegény
Nemecsek volt, a kis szőke Nemecsek. A kapitányok, <span class=
"pagenum"><a name="Page_26" id="Page_26">-26-</a></span>
főhadnagyok és hadnagyok csak amúgy kedélyesen szalutáltak
egymásnak a grundon, még ha százszor is találkoztak egy délután.
Úgy kutyafuttában emelték a kezüket a sapkájukhoz és azt mondták
egymásnak:</p>
<p>– Szervusz!</p>
<p>Csak a szegény Nemecseknek kellett magát mindúntalan haptákba
vágnia és némán, mereven szalutálni. És aki csak elsétált előtte,
mind rákiáltott:</p>
<p>– Hogy állasz?!</p>
<p>– Össze a sarkot!</p>
<p>– Ki a mellet, be a hasat!</p>
<p>– Hapták!</p>
<p>És Nemecsek boldogan engedelmeskedett mindenkinek. Olyan fiúk is
vannak, akiknek öröm az: szépen engedelmeskedni. De a legtöbb fiú
mégis parancsolni szeret. Ilyenek az emberek. És ezért volt
természetes dolog az, hogy a grundon mindenki tiszt volt, csak
éppen Nemecsek volt a közlegény.</p>
<p>Délután fél háromkor még senki se volt a grundon. A kalyiba
előtt lópokróc volt a földön és ezen aludt édesen a tót. A tót
mindig nappal aludt, mert éjszaka a farakások közt kóborolt, vagy
fönn ült az egyik erődben és bámulta a holdvilágot. A gőzfűrész
zúgott, a kis fekete kémény köpködte a hófehér gőzfelhőcskéket és
az aprófa potyogott a nagy kocsiba.</p>
<p>Fél három után néhány perccel megcsikordúlt a Pál-utcai kis ajtó
és bejött rajta Nemecsek. Egy nagy darab kenyeret húzott ki a
zsebéből, körülnézett s miután látta, hogy még senki sincs itt,
csöndesen majszolni kezdte a <span class="pagenum"><a name=
"Page_27" id="Page_27">-27-</a></span> kenyérhéjját. De előbb
gondosan bereteszelte az ajtót, mert a grund törvényei közt az volt
egyike a legfontosabbaknak, hogy aki bejön, tartozik maga után
bereteszelni az ajtót. Aki ezt elmulasztotta, annak várfogság járt.
Általában igen nagy volt a katonai fegyelem.</p>
<p>Nemecsek leült egy kőre, ette a kenyérhéjjat és várta a többit.
Ma nagyon érdekesnek igérkezett a grund. A levegőben volt, hogy ma
nagy dolgok fognak történni s mi tagadás, Nemecsek e pillanatban
nagyon büszke volt arra, hogy ő is tagja a grundnak, a Pál-utcai
fiúk híres társaságának. Majszolta egyideig a kenyeret s aztán
unalmában sétálni indúlt a farakások felé. A kis utcákban mászkált
s egyszer találkozott a tót nagy fekete kutyájával.</p>
<p>– Hektor! – kiáltott rá barátságosan, de Hektor egy csöpp kedvet
nem mutatott arra, hogy a köszöntést viszonozza. Röpke kis
farkcsóválást jelzett, ami a kutyáknál olyanforma jelentőségű, mint
mikor mi siettünkben megbillentjük a kalapunkat. Azzal tovább
vágtatott és dühösen ugatott. A szőke Nemecsek pedig utána szaladt.
A Hektor egy farakás alatt állott meg s azt ugatta nagy hévvel. A
farakás egyike volt azoknak, amelyekre a fiúk erődöt építettek.
Fenn, a rakás tetején védőfal volt hasábfákból és egy vékony
pálcikán kicsi piros-zöld zászló lengett. A kutya körülugrálta az
erődöt és szünet nélkül ugatott.</p>
<p>– Mi lehet ez? – kérdezte a kis szőke a kutyától, mert a kis
szőke nagy barátságban volt a fekete kutyával. Talán azért, mert
rajta kívül Hektor volt az egyetlen közlegény a hadseregben.
<span class="pagenum"><a name="Page_28" id=
"Page_28">-28-</a></span></p>
<p>Felnézett az erődre. Nem látott fenn senkit, de érezte, hogy
valaki motoszkál az ölfák közt. Hát neki indúlt és fölkapaszkodott
a kiálló végeken. Feleúton volt, amikor tisztán és világosan
hallotta, hogy valaki teszi-veszi fönn a fadarabokat. Dobogni
kezdett a szíve s most kedve lett volna visszafordúlni. De mikor
lenézett és lenn meglátta Hektort, megint nekibátorodott.</p>
<p>– Ne félj, Nemecsek, – mondta magának és óvatosan kapaszkodott
tovább. Minden foknál újra bátorította magát. Egyre ezt
mondogatta:</p>
<p>– Ne félj, Nemecsek. Ne félj, Nemecsek.</p>
<p>És felért a farakás tetejére. Ott még egy utolsó «ne félj
Nemecsek»-et mondott, mikor az erőd alacsony falán át akart lépni,
de ijedtében a levegőben maradt az a lába, amelyikkel lépni
akart.</p>
<p>– Jesszus! – kiáltotta.</p>
<p>És hanyatt-homlok kapaszkodott vissza lefelé a fokokon. Mikor a
földre ért, hangosan dobogott a szíve. Fölnézett az erődre. A
zászló mellett, jobb lábát az erőd falára téve, állott fönn Áts
Feri, a rettenetes Áts Feri, mindnyájuk ellensége, a füvészkertiek
vezére. Bő vörös ingét lobogtatta a szél, ő pedig gúnyosan
mosolygott. Csendesen szólt le a kis fiúnak:</p>
<p>– Ne félj, Nemecsek.</p>
<p>De Nemecsek akkor már félt, sőt szaladt. A fekete kutya utána
rohant s együtt kanyarogtak a farakások közt vissza a grund felé. A
szél szárnyán utánuk repült Áts Feri gúnyos kiáltása:</p>
<p>– Ne félj, Nemecsek!</p>
<div class="figcenter" style="width: 398px;"><a href=
"images/i002hq.jpg"><img src="images/i002.jpg" alt=
"«Ne félj, Nemecsek!»" title="«Ne félj, Nemecsek!»" /></a>
<p class="caption">«Ne félj, Nemecsek!»</p>
</div>
<p><span class="pagenum"><a name="Page_29" id=
"Page_29">-29-</a></span></p>
<p>De mire a telekről visszanézett, már nem volt fenn a tetőn az
Áts Feri vörös inge. Hanem a zászló is hiányzott az erődről. A kis
piros-zöld zászlót, amelyet a Csele nővére varrt, magával vitte.
Eltünt a farakások közt. Talán kiment a Mária-utcán, a gőzfűrész
felől, de az is meglehet, hogy elrejtőzött valahol a barátaival, a
Pásztor-fiúkkal.</p>
<p>És arra a gondolatra, hogy a Pásztorok is itt vannak, végig ment
a hideg Nemecsek hátán. Ő már tudta, mi az: a Pásztorokkal
találkozni. De Áts Ferit most látta először közelről. Nagyon
megijedt tőle, de őszintén megvallva, tetszett neki a fiú. Szép,
vállas, barna fiú volt s pompásan illett rá a bő vörös ing. Ez
valami harciasságot adott a megjelenésének. Valami «garibaldis»
volt abban a vörös ingben. A fűvészkertiek különben mind vörös
inget hordtak, mert mind utánozták Áts Ferit.</p>
<p>A grund palánkjának ajtaján szabályos egymásutánban négyet
koppantottak. Nemecsek föllélekzett. A négy koppantás a Pál-utcai
fiúk jele volt. Odarohant a bereteszelt ajtóhoz és kinyitotta. Boka
jött Cselével meg Gerébbel. Nemecsek alig várta, hogy elmondhassa
nekik a félelmetes újságot, de azért nem feledkezett meg arról,
hogy ő közlegény s hogy mivel tartozik a főhadnagyoknak és a
kapitányoknak. Tehát haptákba állott és feszesen szalutált.</p>
<p>– Szervusz! – mondták az újonjöttek. – Mi ujság? Nemecsek a
levegőbe kapkodott és szeretett volna mindent egyszerre, egy
szuszra elmondani. <span class="pagenum"><a name="Page_30" id=
"Page_30">-30-</a></span></p>
<p>– Borzasztó! – kiáltotta.</p>
<p>– Micsoda?</p>
<p>– Rettenetes!</p>
<p>– Nem fogjátok elhinni!</p>
<p>– De micsoda?</p>
<p>– Áts Feri itt volt!</p>
<p>Most a másik három legényen volt a sor. Hirtelen
elkomolyodtak.</p>
<p>– Nem igaz! – mondta Geréb.</p>
<p>Nemecsek a mellére tette a kezét:</p>
<p>– Isten bizony!</p>
<p>– Ne esküdözzél, – szólt rá Boka s hogy nagyobb nyomatékot adjon
a szavának, rákiáltott:</p>
<p>– Hapták!</p>
<p>Nemecsek összecsapta a sarkát. Boka odalépett hozzá:</p>
<p>– Részletesen mondd el, mit láttál.</p>
<p>– Mikor odamentem az utcák közé, – mondta – a kutya ugatott.
Utána mentem és valami recsegést hallottam a középső citadellában.
Fölmásztam rá és fönn állott Áts Feri vörös ingben.</p>
<p>– Fönn állott? A citadellán?</p>
<p>– Fönn! – mondta a kis szőke és majdnem megesküdött megint. Már
a mellén volt a keze, de Boka szigorú pillantására visszakapta. És
hozzátette:</p>
<p>– A zászlót is elvitte.</p>
<p>Csele fölszisszent:</p>
<p>– A zászlót?</p>
<p>– Azt.</p>
<p>Odaszaladtak mind a négyen. Nemecsek szerényen leghátul
<span class="pagenum"><a name="Page_31" id=
"Page_31">-31-</a></span> szaladt, részben azért, mert ő közlegény
volt, részben azonban azért, mert nem lehetett tudni, hátha ott
bújkál még az utcákban Áts Feri. Az erőd előtt megállottak.
Valóban, a zászló hiányzott. Még a nyele se volt ott. Mindnyájan
nagyon izgatottak voltak, csak Boka tartotta meg a hidegvérét.</p>
<p>– Mondd meg a nővérednek, – fordúlt Cseléhez – hogy holnapra
csináljon új zászlót.</p>
<p>– Igen ám, – szólt Csele – de már nincsen több zöld szövetje.
Piros még van, de zöld már nincs.</p>
<p>Boka nyugodtan intézkedett:</p>
<p>– Fehér van?</p>
<p>– Van.</p>
<p>– Hát akkor csináljon egy piros-fehér zászlót. Ezentúl
piros-fehér lesz a színünk.</p>
<p>Ebben megnyugodtak. Geréb rákiáltott Nemecsekre:</p>
<p>– Közlegény!</p>
<p>– Jelen!</p>
<p>– Holnapra javítsa ki a törvényekben, hogy ezentúl nem
piros-zöld a színünk, hanem piros-fehér.</p>
<p>– Igenis, főhadnagy úr.</p>
<p>És Geréb kegyelmesen vetette oda a feszesen álló kis
szőkének:</p>
<p>– Pihenj!</p>
<p>A kis szőke pedig «pihent». A fiúk felmásztak a várba és
konstatálták, hogy a zászló nyelét letörte Áts Feri. A nyél oda
volt szögezve s az a kis darabja, ami a szög alatt volt, még most
is ott búslakodott.</p>
<p>A grundról kiáltások hallatszottak: <span class=
"pagenum"><a name="Page_32" id="Page_32">-32-</a></span></p>
<p>– Hahó, hó! Hahó, hó!</p>
<p>Ez volt a jelszavuk. Úgy látszik, már megérkeztek a többiek is
és keresték őket. Élesen hangzott a sok gyerektorokból:</p>
<p>– Hahó, hó! Hahó, hó!</p>
<p>Csele odaintette magához Nemecseket:</p>
<p>– Közlegény!</p>
<p>– Jelen!</p>
<p>– Feleljen a többieknek!</p>
<p>– Igenis, hadnagy úr.</p>
<p>És tölcsért csinálva a szája előtt a tenyeréből, kieresztette
vékony kis gyerekhangját:</p>
<p>– Hahó, hó!</p>
<p>Azzal lemásztak és megindúltak a síkság felé. A síkság közepén
csoportba verődve álltak a többiek: Csónakos, Weisz, Kende, Kolnay
és még néhányan. Mikor Bokát meglátták, mind haptákba állottak,
mert ő volt a kapitány.</p>
<p>– Szervusztok! – mondta Boka.</p>
<p>Kolnay kiállott a csomóból.</p>
<p>– Alássan jelentem, – mondta – mikor bejöttünk, a kis kapú nem
volt bezárva. A törvény szerint pedig a kapúnak belülről be kell
reteszelve lennie.</p>
<p>Szigorúan nézett hátra Boka a kísérete felé. És a többiek is
mind Nemecsekre néztek. Nemecseknek már megint a mellén volt a keze
és épp esküdni akart, hogy nem ő hagyta nyitva az ajtót, mikor a
kapitány megszólalt:</p>
<p>– Ki jött be utoljára?</p>
<p>Nagy csönd lett. Senki se jött be utoljára. Egy <span class=
"pagenum"><a name="Page_33" id="Page_33">-33-</a></span> pillanatig
hallgatott mindenki. És ekkor Nemecseknek földerűlt az arca.
Megszólalt:</p>
<p>– A kapitány úr jött be utóljára.</p>
<p>– Én? – mondta Boka.</p>
<p>– Igen.</p>
<p>Kissé gondolkozott.</p>
<div class="figcenter" style="width: 296px;"><a href=
"images/i004hq.png"><img src="images/i004.png" alt=
"«Ezért írja fel a nevemet a fekete könyvbe, főhadnagy úr.»" title=
"«Ezért írja fel a nevemet a fekete könyvbe, főhadnagy úr.»" /></a>
<p class="caption">«Ezért írja fel a nevemet a fekete könyvbe,
főhadnagy úr.»</p>
</div>
<p>– Igazad van, – mondta aztán komolyan. – Elfelejtettem
bereteszelni az ajtót. Ezért írja fel a nevemet a fekete könyvbe,
főhadnagy úr.</p>
<p>Gerébhez fordult. Geréb kivett a zsebéből egy kis fekete
notesz-könyvet és nagy betűkkel beleírta: «Boka János». És hogy
tudja is miről van szó, melléje jegyezte: «ajtó». – Ez tetszett a
fiúknak. Boka igazságos fiú volt. Ez az önbüntetés oly gyönyörű
példája volt a férfiasságnak, <span class="pagenum"><a name=
"Page_34" id="Page_34">-34-</a></span> aminőt még a latin órán se
lehetett hallani, pedig a latin óra tele van római jellemekkel. De
Boka is ember volt, Boka se volt ment minden gyöngeségtől.
Feliratta ugyan magát, de odafordult Kolnayhoz, ki a nyitott ajtót
bejelentette:</p>
<p>– Neked pedig ne járjon mindíg a szád. Főhadnagy úr, írja fel
Kolnayt árulkodásért.</p>
<p>A főhadnagy úr megint előkaparászta a rettenetes noteszt és
beleírta Kolnayt. Nemecsek pedig, aki leghátul állott, örömében egy
csöndes kis csárdást táncolt, hogy ez egyszer nem őt írják be a
könyvbe. Mert tudni kell, hogy a könyvben egyéb se volt olvasható,
mint Nemecsek neve. Mindíg, mindenért, mindenki csak őt iratta fel.
És a törvényszék, mely minden szombaton ült össze, mindíg őt ítélte
el. Hiába, ez így volt. Ő volt az egyetlen közlegény.</p>
<p>És most nagy megbeszélés következett. Néhány perc multán
mindenki tudta a nagy ujságot, hogy Áts Feri, a vörösingesek
kapitánya ide merészkedett, a grund szívébe, felmászott a középső
citadellába és elvitte a zászlót. A szörnyűködés általános volt. Az
egész társaság Nemecseket vette körül, aki egyre újabb és újabb
részletekkel toldotta meg a szenzációs hírt:</p>
<p>– És mondott neked valamit?</p>
<p>– Hogyne! – büszkélkedett Nemecsek.</p>
<p>– Mit?</p>
<p>– Rám kiáltott.</p>
<p>– Mit kiáltott?</p>
<p>– Azt kiáltotta, hogy: «Nem félsz, Nemecsek?» <span class=
"pagenum"><a name="Page_35" id="Page_35">-35-</a></span></p>
<p>Itt nyelt egyet a kis szőke, mert érezte, hogy ez nem volt
egészen igaz. Sőt épp az ellenkezője volt az igazságnak. Mert ez
úgy hangzott, mintha ő nagyon is bátor lett volna, úgy, hogy ezen
Áts Feri is elcsodálkozott és rászólt: «Nem félsz, Nemecsek?»</p>
<p>– És te nem féltél?</p>
<p>– Nem én. Megálltam az erőd alatt. Aztán ő oldalt lemászott és
eltűnt. Elszaladt.</p>
<p>Geréb közbekiáltott:</p>
<p>– Az nem igaz! Áts Feri még soha sem szaladt el senki elől!</p>
<p>Boka ránézett Gerébre.</p>
<p>– Ejnye, de véded! – mondta.</p>
<p>– Csak azért mondom, – szólt egy kicsit csöndesebb hangon Geréb
– mert az nem valószínű, hogy Áts Feri megijedt Nemecsektől.</p>
<p>Erre mindnyájan nevettek. Igazán, ez nem volt valószínű.
Nemecsek zavartan állt a csomó közepén és a vállát vonogatta. Aztán
Boka állott a középre:</p>
<p>– Hát itt tenni kell valamit, fiúk. Mára úgyis elnökválasztást
hirdettünk. Elnököt fogunk választani, még pedig teljhatalmú
elnököt, akinek minden parancsát vakon kell teljesíteni. Meglehet,
hogy a dologból háború lesz és akkor szükség van valakire, aki a
dolgokat előre elintézze, mint az igazi csatában. Közlegény, álljon
elő. Hapták. Vágjon annyi darabka papirost, ahányan vagyunk és
mindenki reá fogja írni a papírra, hogy kit akar elnöknek. A
papirokat majd egy kalapba dobjuk és aki a legtöbb szavazatot
kapja, az lesz az elnök. <span class="pagenum"><a name="Page_36"
id="Page_36">-36-</a></span></p>
<p>– Éljen! – kiáltottak egyszerre mind és Csónakos a szájába vette
két ujját és olyat fütyölt, mint egy cséplőgép. Notesz-könyvekből
papírlapok kerültek elő és Weisz elővette a ceruzáját. Hátul ketten
azon veszekedtek, hogy kinek a kalapját érje a megtiszteltetés.
Kolnay és Barabás, akiknek mindíg volt bajuk egymással, már majd
hogy ölre nem mentek. Kolnay azt mondta, hogy a Barabás kalapja nem
jó, mert zsíros. Kende viszont azt állította, hogy a Kolnay kalapja
még zsírosabb. Erre rögtön zsírpróbát is tartottak. Kis késsel
vakargatták egymás kalapjában a belső bőrszallagot. De már akkor
késő is volt. Csele odaadta a közcélra csinos kis fekete kalapját.
Hiába, kalap dolgában Cselén nem tett túl senki.</p>
<p>Nemecsek azonban, legnagyobb meglepetésre ahelyett, hogy
szétosztotta volna a cédulákat, felhasználta az alkalmat, hogy a
közfigyelem egy pillanatra feléje terelődött és piszkos kis kezébe
szorítva a cédulákat, előlépett. Haptákba vágta magát és remegő
hangon így szólt:</p>
<p>– Kérem, kapitány úr, az mégse járja, hogy én itt egyedül legyek
közlegény… már azóta, mióta a társaságot megalapítottuk, mindenki
tiszt lett, csak én vagyok még mindíg közlegény és nekem mindenki
parancsol… és mindent nekem kell csinálnom… és… és…</p>
<p>Itt nagyon elérzékenyedett a szőke és finom kis arcán kövér
könnycseppek kezdtek végigfolyni.</p>
<p>Csele előkelően szólott:</p>
<p>– Ki kell zárni. Sír. <span class="pagenum"><a name="Page_37"
id="Page_37">-37-</a></span></p>
<div class="figcenter" style="width: 309px;"><a href=
"images/i005hq.png"><img src="images/i005.png" alt=
"«Ki kell zárni. Sir!»" title="«Ki kell zárni. Sir!»" /></a>
<p class="caption">«Ki kell zárni. Sir!»</p>
</div>
<p>Egy hang megszólalt hátul:</p>
<p>– Bőg.</p>
<p>Mind nevettek. És ez végképpen elkeserítette Nemecseket. Nagyon
fájt szegénykének a szíve s most aztán szabadjára eresztette a
könnyeit. Zokogott és sírás közben ezt mondta:</p>
<p>– Nézzétek meg… a… a… fekete könyvben is… is… én vagyok mindíg
beírva… én… én… én vagyok a kutya… <span class="pagenum"><a name=
"Page_38" id="Page_38">-38-</a></span></p>
<p>Boka nyugodtan szólt:</p>
<p>– Ha azonnal nem hagyod abba a bőgést, többé nem jöhetsz velünk.
Pockokkal nem játszunk.</p>
<p>A «pocok» szó aztán megtette a hatását. Nemecsek, szegény kis
Nemecsek nagyon megijedt és lassankint abbahagyta a sírást. A
kapitány pedig a vállára tette a kezét:</p>
<p>– Ha jól viseled magad és kitünteted magad, májusban még tiszt
lehet belőled. Most egyelőre megmaradsz közlegénynek.</p>
<p>A többiek ezt helyeselték, mert ha Nemecsek is tisztté lett
volna a mai napon, igazán nem ért volna az egész semmit. Nem lett
volna kinek parancsolni. Felharsant Geréb éles hangja:</p>
<p>– Közlegény, hegyezze meg ezt a ceruzát.</p>
<p>A markába nyomták a Weisz ceruzáját, melynek a hegye a zsebben,
a golyók közt letörött. És a közlegény engedelmesen vette át a
ceruzát, könnyes szemmel, könnyes arccal állt haptákba s aztán
elkezdte hegyezni, hegyezni, egy kicsit szepegve-szipogva, ahogy
nagy sírás után szokás és minden bánatát, kis szívének minden
keserűségét belehegyezte ebbe a kettes számú Hardtmuth
ceruzába.</p>
<p>– Me… meg van hegyezve, főhadnagy úr.</p>
<p>Visszaadta és nagyot sóhajtott. S ezzel a sóhajtással egyelőre
le is mondott az előléptetésről.</p>
<p>Kiosztották a cédulákat. Mindenki félre vonult, mindenki külön
ment, mert ez nagy és fontos ügy volt. Aztán a közlegény
összeszedte a cédulákat és beledobta <span class="pagenum"><a name=
"Page_39" id="Page_39">-39-</a></span> valamennyit a Csele
kalapjába. Mikor a Csele kalapját körülvitte, oldalba lökte Barabás
Kolnayt:</p>
<p>– Ez is zsíros.</p>
<p>Kolnay belenézett a kalapba. És érezték mind a ketten, hogy
nincs többé min szégyenkezniök. Ha már a Csele kalapja is zsíros,
akkor már igazán vége a világnak.</p>
<p>Az összegyüjtött cédulákat Boka olvasta fel és mindeniket átadta
a mellette álló Gerébnek. Tizennégy cédula gyűlt össze. Sorba
olvasta: Boka János, Boka János, Boka János. Aztán egyszer ezt
olvasta: Geréb Dezső. A fiúk összenéztek. Tudták, hogy ez a Boka
cédulája volt. Udvariasságból szavazott Gerébre. Aztán megint csupa
Boka János következett. És akkor megint egy Geréb Dezső. És végül
még egy Geréb Dezső. Tehát tizenegy szavazata volt Bokának és három
Gerébnek. Geréb zavartan mosolygott. Most történt először, hogy
nyiltan a vetélytársa volt a társaságban Bokának. És jól esett neki
ez a három szavazat. Bokának azonban a három közül kettő fájt. Egy
pillanatig gondolkozott azon, hogy ki lehet az a kettő, akinek ő
nem tetszik, de aztán belenyugodott.</p>
<p>– Tehát engem választottatok elnökké.</p>
<p>Megint éljeneztek és Csónakos megint fütyölt. Nemecseknek még
könnyes volt a szeme, de azért óriási lelkesedéssel éljenzett.
Szerette Bokát nagyon.</p>
<p>Az elnök pedig intett, hogy csönd legyen, mert beszélni
akar.</p>
<p>– Köszönöm, fiúk, – mondta – és azonnal lássunk <span class=
"pagenum"><a name="Page_40" id="Page_40">-40-</a></span> is hozzá a
dolgunkhoz. Azt hiszem, mindnyájan tisztában vagytok azzal, hogy a
vörösingesek el akarják tőlünk venni a grundot és a farakásokat.
Már tegnap is elvették a fiúktól a golyókat a Pásztorok és ma itt
bujkált Áts Feri és elvitte a zászlónkat. Előbb-utóbb ide fognak
jönni, hogy minket innen elkergessenek. Már pedig mi ezt a helyet
meg fogjuk védelmezni.</p>
<p>Csónakos közbe bömbölt:</p>
<p>– Éljen a grund!</p>
<p>És fölrepültek a kalapok. Mindenki teli torokkal lelkesen
kiáltotta:</p>
<p>– Éljen a grund!</p>
<p>Szétnéztek a szép nagy telken és a farakásokon, melyeket
beragyogott az édes tavaszi délután napja. Látszott a szemükön,
hogy szeretik ezt a kis darabka földet és hogy meg is küzdenének
érte, ha arra kerülne a sor. Ez a hazaszeretetnek egy neme volt.
Úgy kiáltották, hogy «Éljen a grund!» – mintha azt kiáltották
volna, hogy: «Éljen a haza!» És ragyogtak a szemeik és mindenkinek
tele volt a szíve.</p>
<p>Boka pedig folytatta:</p>
<p>– Mielőtt még ők ide fognak jönni, mi fogunk elmenni hozzájuk, a
füvészkertbe!</p>
<p>Máskor ilyen merész terv elől talán meghátráltak volna a fiúk.
De a lelkesedés ez órájában mindenki egy szívvel-lélekkel
kiáltotta:</p>
<p>– Elmegyünk!</p>
<p>És miután mindenki azt kiáltotta, hogy elmegy, hát Nemecsek is
azt kiáltotta, hogy «elmegyünk». Ő szegény <span class=
"pagenum"><a name="Page_41" id="Page_41">-41-</a></span> úgyis
hátul fog menni és cipelni fogja a tiszt urak kabátját. És egy
borízű hang is jött a farakások felől. Az is azt kiáltotta, hogy
«Elmegyünk!» Odanéztek. A tót volt. Ott állt, pipával a szájában,
vigyorogva. Mellette a Hektor. A fiúk nevettek. A tót pedig
utánozta őket: levegőbe dobta a kalapját és ordított:</p>
<p>– Elmegyung!</p>
<p>S ezzel a hivatalos dolgok véget értek. Méta következett.
Valamelyik gőgösen kiáltott:</p>
<p>– Közlegény, menjen a raktárba és hozza elő a lapdát meg a
levattát!</p>
<p>És Nemecsek szaladt a raktárba. A raktár egy farakás alatt volt.
Alábujt és kihúzta a levattát meg a lapdát. A farakás mellett
állott a tót és a tót mellett állott Kende és Kolnay. Kendének a
kezében volt a tót kalapja, Kolnay pedig zsírpróbát csinált benne.
Határozottan a tóté volt a legzsírosabb.</p>
<p>Boka odament Gerébhez.</p>
<p>– Te is kaptál három szavazatot, – mondta neki.</p>
<p>– Igen, – felelt büszkén Geréb és erősen a szemébe nézett.
<span class="pagenum"><a name="Page_42" id=
"Page_42">-42-</a></span></p>
<div class="chapter">
<h2>III.</h2>
</div>
<p>A haditerv másnap délután, a gyorsírási óra után már készen
volt. A gyorsírási órának ötkor volt vége s az utcán már
gyujtogatták a lámpákat. Az iskolából kijövet Boka azt mondta a
fiúknak:</p>
<p>– Mielőtt támadnánk, be fogjuk bizonyítani, hogy mi is vagyunk
olyan bátrak, mint ők. Én magam mellé fogom venni a két legbátrabb
emberemet és kimegyek velük a füvészkertbe. Be fogunk hatolni az ő
szigetjükre és odaszögezzük a fára ezt a papirost.</p>
<p>Azzal elővett a zsebéből egy darabka piros papírt, amelyre csupa
nagy betűvel ez volt írva:</p>
<p class="center">ITT VOLTAK A PÁL-UTCAI FIÚK!</p>
<p>A többiek áhítattal nézték a papirost. Csónakos, aki nem tanult
gyorsírást, de akit a kíváncsiság idevonzott, megjegyezte:</p>
<p>– Valami gorombaságot is kellene arra a papírra írni.</p>
<p>Boka tagadólag rázta a fejét.</p>
<p>– Nem szabad. Sőt mi nem fogunk olyasmit cselekedni, aminőt Áts
Feri tett, mikor elvitte a zászlónkat. Mi csak meg fogjuk nekik
mutatni, hogy nem félünk <span class="pagenum"><a name="Page_43"
id="Page_43">-43-</a></span> <span class="pagenum"><a name=
"Page_44" id="Page_44"><br />
-44-</a></span> <span class="pagenum"><a name="Page_45" id=
"Page_45"><br />
<br />
-45-</a></span> tőlük és oda merünk menni az ő birodalmukba, ahol a
gyűléseiket tartják és ahol a fegyvereik le vannak rakva. Ez a
darab piros papír a mi névjegyünk. Ezt ott hagyjuk nekik.</p>
<div class="figcenter" style="width: 310px;"><a href=
"images/i006hq.png"><img src="images/i006.png" alt=
"«És odatűzzük egy fára ezt a papirt!»" title=
"«És odatűzzük egy fára ezt a papirt!»" /></a>
<p class="caption">«És odatűzzük egy fára ezt a papirt!»</p>
</div>
<p>Csele is megszólalt.</p>
<p>– Kérlek, – mondta – én úgy hallottam, hogy ők ilyenkor, este
vannak ott a szigeten és rabló-pandurt szoktak játszani.</p>
<p>– Nem baj. Áts Feri is olyankor jött, amikor tudta, hogy mi a
grundon leszünk. Aki fél, az nem jön velem.</p>
<p>De senki se félt. Sőt Nemecsek határozottan bátornak
mutatkozott. Látnivaló volt, hogy érdemeket akar szerezni az
előléptetésre. Büszkén állott elő:</p>
<p>– Én veled megyek!</p>
<p>Itt az iskola előtt ugyanis nem kellett haptákba állani és
szalutálni, mert csak a grundon voltak érvényesek a törvények. Itt
mindenki egyforma volt. Csónakos is előállott:</p>
<p>– Én is!</p>
<p>– De igérd meg, hogy nem fogsz fütyölni!</p>
<p>– Megigérem. Csak most… hagyjatok még egyszer, utoljára fütyölni
egyet!</p>
<p>– Hát fütyölj!</p>
<p>Csónakos pedig füttyentett. Amolyan jót, kedvére valót, hogy az
emberek visszafordultak az utcán.</p>
<p>– Most kifütyöltem magamat mára, – mondta boldogan.</p>
<p>Boka Cseléhez fordult:</p>
<p>– Te nem jössz? <span class="pagenum"><a name="Page_46" id=
"Page_46">-46-</a></span></p>
<p>– Mit csináljak? – szólt szomorúan Csele. – Nem mehetek, mert
otthon kell lennem félhatra. Az édesanyám számon tartja, hogy mikor
végződik a gyorsírás-óra. És félek, hogy ha ma elkésem, többet
aztán nem enged sehova.</p>
<p>És roppantul megijedt ennél a gondolatnál. Vége volna mindennek:
a grundnak, a főhadnagyságnak!</p>
<p>– Hát akkor maradj. Elviszem magammal Csónakost és Nemecseket.
És holnap reggel az iskolában megtudtok mindent, ami történt.</p>
<p>Kezet fogtak. Bokának eszébe jutott valami:</p>
<p>– Mondjátok, úgy-e Geréb ma nem volt gyorsírás-órán?</p>
<p>– Nem.</p>
<p>– Talán beteg?</p>
<p>– Nem hinném. Délben együtt mentünk haza. Kutya baja volt.</p>
<p>Nem tetszett neki Geréb viselkedése. Geréb a legnagyobb
mértékben gyanús volt előtte. Tegnap oly furcsán, oly sokat
jelentően nézett a szemébe, mikor elváltak. Látszott a fiún, hogy
megérezte, hogy amíg Boka ebben a társaságban van, addig őbelőle
itt nem lehet semmi. Féltékeny volt Bokára. Őbenne sokkal több volt
a vér, a vakmerőség; a Boka csöndes, okos, komoly természete nem
tetszett neki. Ő magát sokkal különb legénynek tartotta.</p>
<p>– Tudja Isten, – mondta csöndesen és elindult a két fiúval.
Csónakos komolyan ment mellette, Nemecsek pedig vidám volt és
úszott a boldogságban, hogy végre ilyen kevesed-magával vesz részt
egy érdekes kalandban. Oly vidám volt, hogy Boka meg is rótta:
<span class="pagenum"><a name="Page_47" id=
"Page_47">-47-</a></span></p>
<p>– Ne bolondozz, Nemecsek. Vagy talán azt hiszed, hogy mulatni
megyünk? Ez a kirándulás sokkal veszedelmesebb, mint gondolod!
Emlékezzél csak a Pásztorokra!</p>
<p>Ennél a szónál aztán a kis szőkének is a torkán akadt a
bolondozás. Hiszen Áts Feri is rettenetes fiú volt, sőt híre járt,
hogy kicsapták a reál-iskolából. Erős gyerek volt és hihetetlenül
merész. De volt a szemében valami kedves és megnyerő, ami a
Pásztorok szeméből hiányzott. Ezek mindig lehajtott fővel jártak,
komoran és szúrósan néztek, napbarnított fekete fiúk voltak és még
soha senki nem látta őket nevetni. A Pásztoroktól lehetett félni.
És a három kis legény sietve ment kifelé a végtelen Üllői-úton.
Most már egészen besötétedett, korán este lett. A lámpák mind égtek
már az úton s ez a szokatlan idő nyugtalanná tette a fiúkat. Ők
ebéd után szoktak szórakozni. Ilyenkor ők nem jártak az utcán,
hanem otthon kuksoltak a könyveik mellett. Némán mentek egymás
mellett s negyedóra alatt kiértek a füvészkerthez. A kőfal mögül
ijesztően meredtek feléjük a nagy fák, melyek most kezdtek
lombosodni. A szél zúgott a friss lomb között, sötét volt és ahogy
elterült előttük az óriási füvészkert a maga titokzatos, zárt
kapujával, rejtelmesen susogva, megdobbant a szívük. Nemecsek
csöngetni akart a kapun.</p>
<p>– Az Istenért, valahogy ne csöngess! – mondta Boka. – Megtudják,
hogy itt vagyunk! Vagy az úton találkozunk velük… és különben se
nyitják ki nekünk a kaput! <span class="pagenum"><a name="Page_48"
id="Page_48">-48-</a></span></p>
<p>– Hát hogy megyünk be?</p>
<p>Boka a szemével intett a fal felé.</p>
<p>– A falon?</p>
<p>– A falon.</p>
<p>– Itt, az Üllői-úton?</p>
<p>– Dehogy! Megkerüljük a kertet. Hátul sokkal alacsonyabb a
fal.</p>
<p>Azzal befordultak a sötét kis utcába, ahol a kőfalat csakhamar
deszkapalánk váltotta fel. Itt baktattak a palánk mellett, keresve
valami alkalmas helyet, ahol be lehetne mászni. Egy helyen, ahová
az utcalámpa világossága nem hatolt el, megállottak. A
deszkapalánkon belül, közvetlenül a palánk mellett egy nagy akácfa
állott.</p>
<p>– Ha itt fölmászunk, – suttogta Boka – akkor ezen az akácfán
könnyű lesz lemászni. És azért is jó, mert a fa tetejéről messzire
elláthatunk s megfigyelhetjük, hogy nincsenek-e a közelben.</p>
<p>Ezt a másik kettő is helyeselte. S a következő pillanatban már
hozzá is fogtak a munkához. Csónakos leguggolt s kezével a
palánknak támaszkodott. Boka óvatosan felállott a vállára és
benézett a kerítésen. Nagy csöndben voltak, egyikük se pisszent.
Miután Boka meggyőződött arról, hogy nincs a közelben senki, intett
a kezével. Nemecsek pedig odasúgta Csónakosnak:</p>
<p>– Emeld!</p>
<p>És Csónakos beemelte a palánkon az elnököt. Az elnök
felkapaszkodott a palánk tetejére s ekkor recsegni-ropogni kezdett
alatta a korhadó alkotmány.</p>
<div class="figcenter" style="width: 363px;"><a href=
"images/i003hq.jpg"><img src="images/i003.jpg" alt=
"«Az elnök felkapaszkodott a palánk tetejére.»" title=
"«Az elnök felkapaszkodott a palánk tetejére.»" /></a>
<p class="caption">«Az elnök felkapaszkodott a palánk
tetejére.»</p>
</div>
<p><span class="pagenum"><a name="Page_49" id=
"Page_49">-49-</a></span></p>
<p>– Ugorj be! – súgta Csónakos.</p>
<p>Még néhány roppanás hallatszott s a következő pillanatban tompa
puffanás. Boka benn volt, egy veteményes ágy kellő közepén. Utána
Nemecsek mászott be, majd Csónakos. De Csónakos előbb felmászott az
akácfára, ő értett a fáramászáshoz, mert ő vidéki fiú volt. A másik
kettő alulról kérdezgette:</p>
<p>– Látsz valamit?</p>
<p>Fojtott hang felelt a fa tetejéről:</p>
<p>– Nagyon keveset, mert sötét van.</p>
<p>– A szigetet látod?</p>
<p>– Azt látom.</p>
<p>– Van ott valaki?</p>
<p>Csónakos figyelmesen hajolt jobbra-balra az ágak közt s merően
nézett a sötétbe a tó felé:</p>
<p>– A szigeten nem látni semmit a fáktól meg a bokroktól… de a
hídon…</p>
<p>Itt elhallgatott. Följebb mászott egy ággal. Onnan
folytatta:</p>
<p>– Most már jól látom. A hídon két alak áll.</p>
<p>Boka csöndesen szólt:</p>
<p>– Ott vannak. A hídon, azok az őrök.</p>
<p>Aztán újra recsegtek az ágak. Csónakos lemászott a fáról. Nagy
csöndben állottak ott hárman s azon gondolkoztak, hogy most mitévők
legyenek. Legubbaszkodtak egy bokor mögé, hogy senki meg ne
láthassa őket s ott csöndes, suttogó hangon indúlt meg a
tanácskozás.</p>
<p>– A legjobb lesz, – mondta Boka, – ha most itt <span class=
"pagenum"><a name="Page_50" id="Page_50">-50-</a></span> a bokrok
mentén valahogy eljutunk a várromig. Tudjátok… van ott egy várrom,
arra jobbra, egy domb szélébe van beépítve.</p>
<p>A másik kettő némán intett, hogy ismeri ezt a helyet.</p>
<p>– A várromig el lehet jutni óvatosan, guggolva a bokrok közt.
Ott aztán valamelyik fel fog mászni a dombra és körülnéz. Ha nincs
senki, akkor hasra fekszünk és lemászunk a dombról. A domb egyenest
a tónak megy. Ott aztán elbújunk a sás között és majd meglátjuk,
mit csinálunk.</p>
<p>Két villogó szempár figyelte Bokát. Csónakos meg Nemecsek minden
szavát szentírásnak vette. Boka megkérdezte:</p>
<p>– Jó lesz?</p>
<p>– Jó! – intette a másik kettő.</p>
<p>– Hát akkor rajta, előre! Csak jertek mindenütt utánam. Én
ismerem itt a járást.</p>
<p>És elkezdett négykézláb mászni az alacsony bokrok között. Alig
térdelt a földre két kísérője, hosszú, éles fütty halatszott a
távolból.</p>
<p>– Észrevettek! – mondta Nemecsek és talpra ugrott.</p>
<p>– Vissza! Vissza! Hasalj le, – adta ki Boka a parancsot és erre
mind a hárman lehasaltak a fűbe. Visszafojtott lélekzettel várták,
hogy most mi fog történni. Csakugyan észrevették volna őket?</p>
<p>De nem jött senki. A szél zúgott a fák között. Boka suttogva
szólt: <span class="pagenum"><a name="Page_51" id=
"Page_51">-51-</a></span></p>
<p>– Semmi.</p>
<p>De ekkor újra éles fütty hasította a levegőt. Ismét vártak, de
megint nem jött senki. Nemecsek reszketve szólt egy bokor
tövében:</p>
<p>– Körül kellene nézni a fáról.</p>
<p>– Igazad van. Csónakos, menj fel a fára!</p>
<p>És Csónakos, mint a macska, már fenn is volt megint a nagy
akácfán.</p>
<p>– Mit látsz?</p>
<p>– A hídon alakok mozognak… most négyen vannak… most kettő
visszament a szigetre.</p>
<p>– Akkor rendben van minden, – mondta megnyugodva Boka. – Gyere
le. A fütty azt jelentette, hogy a hídon felváltották az
őröket.</p>
<p>Csónakos lejött a fáról s azzal elindultak mind a hárman, szépen
négykézláb, a domb felé. A nagy titokzatos füvészkertre ilyenkor
ráül a csönd. A látogatók elmennek a jelző harangszóra s nem marad
ott más idegen, mint csak az, aki rossz járatban van, vagy az, aki
haditerveket forgat a fejében, mint ez a három kis sötét alak, aki
gombóccá gubbaszkodva lopózott egyik bokortól a másikig. Nem
szóltak egymáshoz egy szót sem, oly fontosnak érezték a
küldetésüket. Sőt őszintén megvallva, egy kis félelem is szorult
beléjük. Nagy merészség kellett hozzá: a vörösingesek jól
felszerelt várába, egy kis tó közepén álló szigetre bejutni akarni,
mikor az egyetlen fahídon, mely a szigetre vezet, őrök állanak.
«Talán éppen a Pásztorok», – gondolta Nemecsek és eszébe jutottak a
szép, finom, szines golyók, <span class="pagenum"><a name="Page_52"
id="Page_52">-52-</a></span> amelyek közt üveggolyó is volt és még
most is bosszankodott arra a gondolatra, hogy épp akkor hangzott el
a borzasztó «einstand» szó, amikor ő gurított és mindezt a sok szép
golyót megnyerhette volna…</p>
<p>– Jaj! – kiáltott Nemecsek.</p>
<p>A másik kettő ijedten hagyta abba a mászást.</p>
<p>– Mi az?</p>
<p>Nemecsek akkor már térden állott és az ujját tövig beszopta.</p>
<p>– Mi történt veled?</p>
<p>Ki se vette ujját a szájából, úgy felelt:</p>
<p>– Csalánba léptem – a kezemmel!</p>
<p>– Szopd, csak szopd papuskám, – mondta Csónakos, de esze volt és
a saját kezét bekötötte a zsebkendőjével.</p>
<p>Csúsztak-másztak tovább és csakhamar a dombhoz értek. Ide, a
domb egyik oldalába, mint már tudjuk, olyan kis mesterséges
várromot építettek, aminőt nagyúri kertekbe szokás építeni,
gondosan utánozva a régi várak építési módját, mesterséges mohával
teletűzdelve a nagy kövek közeit.</p>
<p>– Ez itt a várrom – magyarázta Boka. – Itt vigyáznunk kell, mert
hallottam, hogy a vörösingesek ide is ki szoktak rándulni.</p>
<p>Csónakos is megszólalt:</p>
<p>– Micsoda vár ez? A történelemben nem tanultuk, hogy a
füvészkertben vár lett volna…</p>
<p>– Ez csak rom. Ezt már romnak építették.</p>
<p>Nemecsek nevetni kezdett: <span class="pagenum"><a name=
"Page_53" id="Page_53">-53-</a></span></p>
<p>– Hát ha már építették miért nem építettek új várat? Száz év
mulva magától rom lett volna belőle…</p>
<p>– Ejnye de jó kedved van! – szólt rá Boka. – Bezzeg ha majd
szemedbe néznek a Pásztorok, elmegy a kedved a tréfától.</p>
<p>Valóban a kis Nemecsek erre savanyú pofát vágott. Olyan fiú
volt, aki minduntalan elfelejtette, hogy bajban van. Folyton
emlékeztetni kellett rá.</p>
<p>S azzal fölfelé kezdtek mászni a bodzabokrok közt, a rom kövein
kapaszkodva a dombra. Most Csónakos ment elől. Egyszerre úgy ahogy
volt négykézláb megállott. Fölemelte a jobb kezét. Majd hátra
fordult és ijedt hangon szólt:</p>
<p>– Itt jár valaki.</p>
<p>Lebújtak a magas fűbe. A mindenféle giz-gaz jól eltakarta kis
alakjukat. Csak a szemeik villogtak ki a sűrűből. Figyeltek.</p>
<p>– Tedd a földre a füledet Csónakos – adta ki suttogva a
parancsot Boka. – Az indiánok így szoktak hallgatózni. Így könnyen
meghallja az ember ha jár valaki a közelben.</p>
<p>Csónakos engedelmeskedett. Lehasalt a földre s egy helyen ahol
nem nőtt fű a földre hajtotta a fülét. De rögtön fel is kapta.</p>
<p>– Jönnek! – suttogta rémülten.</p>
<p>Most már indián módszer nélkül is lehetett hallani, hogy valaki
csörtet a bokrok közt. S ez a titokzatos valaki, akiről egyelőre
azt se lehetett tudni, hogy állat-e vagy ember, egyenesen feléjük
jött. A fiúk megszeppentek <span class="pagenum"><a name="Page_54"
id="Page_54">-54-</a></span> és még a fejüket is lekapták a fűbe.
Csak Nemecsek szólalt meg, halk, nyöszörgő hangon:</p>
<p>– Én haza szeretnék menni.</p>
<p>Csónakos nem vesztette el kedélyét. Ezt mondta:</p>
<p>– Lapulj meg, papuskám.</p>
<p>De miután Nemecsek erre még sem volt hajlandó bátornak lenni,
Boka kidugta a fejét a fűből és haragtól villogó szemmel szólt rá,
persze suttogva, hogy el ne árulja magát:</p>
<p>– Közlegény, lapuljon meg a fűben!</p>
<p>Ennek a parancsnak engedelmeskedni kellett. Nemecsek meglapult.
A titokzatos valaki pedig egyre csörtetett, de most úgy
hallatszott, mintha irányt változtatott volna s nem feléjük jönne.
Boka újra felágaskodott a fűben és szétnézett. Sötét alakot látott,
aki most már lefelé ment a dombról s botjával a bokrokat
piszkálta.</p>
<p>– Elment, mondta a fűben hasaló fiúknak. – Az őr volt.</p>
<p>A vörösingesek őre?</p>
<p>Nem. A füvészkert őre.</p>
<p>Erre föllélekzettek. Felnőtt embertől ők meg nem ijedtek. Példa
reá a bibircsós orrú öreg honvéd a múzeum-kertben, aki nem bírt
velük. Tovább folytatták a mászást. De ekkor, úgy látszik, az őr
meghallott valamit, mert megállt és fülelni kezdett.</p>
<p>– Észrevettek, – dadogta Nemecsek. Most mind a ketten Bokára
néztek, várva intézkedését.</p>
<p>– Be a romba! – adta ki a parancsot Boka. <span class=
"pagenum"><a name="Page_55" id="Page_55">-55-</a></span></p>
<div class="figcenter" style="width: 353px;"><a href=
"images/i007hq.png"><img src="images/i007.png" alt=
"«Látták, hogy ez a valami egy tomahawk.»" title=
"«Látták, hogy ez a valami egy tomahawk.»" /></a>
<p class="caption">«Látták, hogy ez a valami egy tomahawk.»</p>
</div>
<p>Mind a hárman hanyatthomlok bukdácsoltak lefelé a dombon, melyre
az imént oly óvatosan másztak fel. A romnak kis csúcsíves ablakai
voltak. Ijedten vették észre, hogy az első ablakot vasrács védi. A
másodikhoz sompolyogtak, azon is vasrács volt. Egy helyen végre
találtak a kövek közt egy akkora hasadékot, amelyen éppen befértek.
Bebújtak a sötét fülkébe és lélekzetüket is visszafojtották. Az őr
alakja elhaladt az ablakok előtt. Innen látták, hogy most végképpen
elmegy a kert üllői-úti része felé, ahol a lakóháza volt.
<span class="pagenum"><a name="Page_56" id=
"Page_56">-56-</a></span></p>
<p>– Hála Istennek, – szólalt meg Csónakos, – ezen átestünk.</p>
<p>S azzal körülnéztek a sötét fülkében. Nyirkos, dohos volt itt a
levegő, mintha valami igazi vár pincéjében lettek volna. Botorkálás
közben egyszerre megállott Boka. Elbotlott valamiben. Lehajolt és
fölvette a földről ezt a valamit. A másik kettő odaugrott melléje,
s az alkonyat gyér világosságánál látták, hogy az a valami – egy
tomahawk. Olyan szekerce-féle, aminővel a regények tanusága szerint
az indiánok szoktak hadakozni. A tomahawk fából volt faragva s
ezüstpapírral volt beragasztva. Félelmetesen csillogott a
sötétben.</p>
<p>– Ez az övék! – mondta áhítattal Nemecsek.</p>
<p>– Úgy van, – jegyezte meg Boka – s ha ez az egy itt volt, akkor
itt többnek is kell lenni.</p>
<p>Kutatni kezdtek s az egyik sarokban még hetet találtak. Ebből
könnyű volt kitalálni, hogy nyolcan vannak a vörösingesek. Úgy
látszik, ez volt a rejtett fegyvertáruk. Csónakosnak az volt az
első gondolata, hogy a nyolc szekercét hadizsákmány gyanánt el
kellene vinni.</p>
<p>– Nem, – szólt Boka, – azt nem tesszük. Ez egyszerű lopás
volna.</p>
<p>Csónakos elszégyelte magát.</p>
<p>– Most beszélj, papuskám! – bátorodott neki Nemecsek, de Boka
gyöngéden oldalba bökte, mire elhallgatott.</p>
<p>– Ne vesztegessük az időt. Másszunk ki és fel a dombra! Nem
akarom, hogy akkor érjünk a szigetre, amikor már nincs ott senki.
<span class="pagenum"><a name="Page_57" id=
"Page_57">-57-</a></span></p>
<p>Ez a merész gondolat aztán újra kedvet adott nekik a kalandhoz.
A szekercéket szétszórták a fülkében, hogy lássák, járt itt valaki.
Aztán kimásztak a hasadékon és most már bátorságra kapva siettek
fel a domb tetejére. A domb tetejéről messzire el lehetett látni.
Megálltak egymás mellett és szétnéztek. Boka egy kis csomagot vett
ki a zsebéből. Újságpapirost göngyölt le róla s a papirosból egy
kis gyöngyház-távcsövet vett elő.</p>
<p>– Ez a Csele nővérének a szinházi gukkerja, – mondta és
belenézett. De szabad szemmel is el lehetett látni a szigetre. A
kis sziget körül fénylett a kicsike tó, ahol a vízi növényeket
tenyésztik s amelynek a partja sűrűn be volt nőve sással meg
náddal. A sziget lombos fái, magas bokrai közt kicsi fénypont
csillogott. Erre a látványra mind a három fiú elkomolyodott.</p>
<p>– Ott vannak, szólt fojtott hangon Csónakos. Nemecseknek a lámpa
tetszett:</p>
<p>– Lámpájuk is van!</p>
<p>A kis fénypont izgett-mozgott a szigeten, hol eltünt egy bokor
mögött, hol megint fölvillant a parton. Valaki vitte a lámpát
ide-oda.</p>
<p>– Úgy látom, – szólt Boka, aki el nem vette volna a szeme elől a
távcsövet egy pillanatra sem, – úgy látom, hogy készülődnek
valamire. Vagy esti gyakorlatot tartanak… vagy…</p>
<p>Itt hirtelen elhallgatott.</p>
<p>– Nos? – kérdezte aggódva a másik kettő.</p>
<p>– Szent Isten, – mondta Boka, egyre a távcsőbe nézve, – az, aki
a lámpát viszi… az… <span class="pagenum"><a name="Page_58" id=
"Page_58">-58-</a></span></p>
<p>– Nos? Ki az?</p>
<p>– Ismerős alak… csak nem…</p>
<p>Följebb ment, hogy jobban lásson, de ekkor a lámpafény eltűnt
egy bokor mögött. Boka levette szeme elől a gukkert.</p>
<p>– Eltűnt, – mondta csöndesen.</p>
<p>– De ki volt?</p>
<p>– Nem mondhatom meg. Nem láttam jól és épp mikor szemügyre
akartam venni, eltűnt előlem. S amíg biztosan nem tudom, nem akarok
senkit meggyanusítani…</p>
<p>– Talán valaki a mieink közül?</p>
<p>Szomorúan felelt az elnök:</p>
<p>– Azt hiszem.</p>
<p>– De hiszen ez árulás! – kiáltott fel Csónakos, elfeledkezve
arról, hogy csöndben kell maradnia.</p>
<p>– Hallgass! Ha odaérünk, mindent meg fogunk tudni. Légy addig
türelemmel.</p>
<p>Most bizony már a kíváncsiság is hajtotta őket. Boka nem akarta
megmondani, kihez hasonlított a lámpás alak. Találgatták, de ezt is
megtiltotta az elnök, azzal a megjegyzéssel, hogy nem szabad
gyanúba keverni senkit. Izgatottan siettek le a dombról s lenn
ismét négykézláb folytatták útjukat a fűben. Most már észre se
vették, ha tüske, csalán, vagy éles kavics akadt a kezük alá.
Siettek, némán csúsztak egyre közelebb a titokzatos kis tó
partjához.</p>
<p>Odaértek. Itt föl lehetett állani, mert a sűrű sás, nád, meg a
parti bokor oly magas volt, hogy eltakarta kis alakjukat. Boka
hidegvérrel adta ki a parancsokat: <span class="pagenum"><a name=
"Page_59" id="Page_59">-59-</a></span></p>
<p>– Itt valahol egy csónaknak kell lenni. Én majd jobbra megyek a
parton, keresni a csónakot Nemecsekkel, te meg Csónakos balra mégy.
Aki előbb akad rá a csónakra, az megvárja a másikat.</p>
<p>Néma csöndben rögtön el is indultak. De alig tettek néhány
lépést, Boka a sás között meglátta a csónakot.</p>
<p>– Várjunk, – mondta.</p>
<p>Vártak, míg Csónakos majd egészen megkerüli a tavat és a túlsó
oldalról visszakerül ide. Leültek a partra s kis ideig a csillagos
eget nézték. Aztán figyeltek, hogy nem hallatszik-e át valami
beszéd a szigetről. Nemecsek okos akart lenni.</p>
<p>– Te, mondta, – majd én a földre hajtom a fülemet.</p>
<p>– Hagyd csak a füledet békén, – szólt Boka, – azt ugyan hiába
hajtanád víz partján a földre. De ha lehajolunk a víz fölé, ott
jobban hallunk. A halászokat láttam, amint a Dunán a víz fölé
hajolva diskurálnak egymással az egyik partról a másikra. Este a
víz kitűnően viszi a hangot.</p>
<p>Le is hajoltak a víz fölé, de nem hallottak érthető szavakat.
Csak suttogás, motoszkálás hallatszott a kis szigetről. Közben
megérkezett Csónakos s búsan jelentette:</p>
<p>– Nincs csónak sehol.</p>
<p>– Ne búsulj, papuskám – vigasztalta Nemecsek, – már megvan.</p>
<p>És elindultak, le a csónak felé. <span class="pagenum"><a name=
"Page_60" id="Page_60">-60-</a></span></p>
<p>– Beleülünk?</p>
<p>– Nem itt ülünk bele, – szólt Boka. – A csónakot előbb
elvontatjuk a híddal átellenben eső partra, hogy ha észrevesznek,
ne legyünk a híd közelében. A hídtól legmesszebb eső ponton fogunk
átevezni, hogy nagyot kelljen kerülniök, ha utánunk akarnak
szaladni.</p>
<p>Ez az előrelátó okosság tetszett a másik kettőnek. Bátorságot
öntött beléjük az a tudat, hogy a vezérük ilyen okos fiú s ilyen
ügyesen tud számítani. A vezér pedig megszólalt:</p>
<p>– Kinél van spárga?</p>
<p>Csónakosnál volt. Csónakos zsebében minden volt. Nincs az a
bazár, amiben annyi minden lett volna, mint a Csónakos zsebében.
Volt abban bicska, spárga, golyó, rézkilincs, szög, kulcs, rongy,
noteszkönyv, srófhúzó, meg még Isten tudja micsoda. Elővette a
spárgát s ezt Boka rákötötte a csónak orrán levő karikára. S azzal
a parton vontatni kezdték nagyon lassan, óvatosan a csónakot, a
sziget tulsó oldala felé. Miközben vontatták, folyton figyelték a
szigetet. És mikor elérkeztek arra a helyre, ahol be akartak ülni a
rozoga alkotmányba, ismét hallották az iménti füttyöt. De most már
nem ijedtek meg tőle. Tudták jól, hogy ez jelenti az őrváltást a
hídon. És már csak azért sem voltak most már ijedősek, mert úgy
érezték, hogy benne vannak a harc hevében. Így vannak ezzel az
igazi katonák is, az igazi háborúban. Amíg nem láttak ellenséget,
minden bokortól ijedeznek. Mikor aztán <span class=
"pagenum"><a name="Page_61" id="Page_61">-61-</a></span> az első
golyó elfütyült a fülük mellett, nekibátorodnak, szinte
megrészegednek tőle és elfelejtik, hogy a halálnak rohannak.</p>
<p>A fiúk beleültek a csónakba. Elsőnek Boka lépett bele,
másodiknak Csónakos. Nemecsek félénken lépkedett az iszapos
parton.</p>
<p>– Gyere, gyere papuskám, – biztatta Csónakos.</p>
<p>– Jövök, papuskám, – mondta Nemecsek, azzal egyet csúszott,
ijedtében belekapaszkodott egy vékony nádszálba és szó nélkül
belepottyant a vízbe. Nyakig merült a lébe, de kiáltani nem mert.
Rögtön felállott a sekély mederben és nagyon nevetséges kis figura
volt, amint csurgott róla a víz s a kezében még mindig görcsösen
szorongatta a tollszár vékonyságú nádszálat.</p>
<p>Csónakos nem tudta visszatartani a nevetést, kipuffant:</p>
<p>– Ittál, papuskám?</p>
<p>– Nem ittam, – mondta ijedt arccal a kis szőke s amúgy vizesen,
sárosan, csurogva-csöpögve beült a csónakba. Még sápadt volt az
ijedtségtől.</p>
<p>– Nem hittem volna, hogy ma még fürödni is fogok, – mondta
csöndesen.</p>
<p>De nem volt veszteni való idő. Boka meg Csónakos megkapták az
evezőket és ellökték a parttól a csónakot. A nehéz csónak lustán
lendült ki a vízre és felfodrozta a csöndes tavacskát maga körül.
Az evezőket nesztelenül mártogatták, a vízbe, s olyan nagy volt a
csönd, hogy tisztán lehetett hallani, amint a csónak orrában
gubbaszkodó kis Nemecseknek vacogott a foga. <span class=
"pagenum"><a name="Page_62" id="Page_62">-62-</a></span> Néhány
pillanat multán a sziget partjára szaladt a csónak. A fiúk sietve
jöttek ki belőle, s azonnal lebújtak egy bokor mögé.</p>
<p>– No idáig is eljutottunk volna, – mondta Boka, s halkan,
óvatosan mászni kezdett a parton. A másik kettő utána.</p>
<p>– Hohó – fordult vissza az elnök – a csónakot nem hagyhatjuk
magára. Ha meglátják, nem tudunk elmenekülni a szigetről. A hídon
őrök állanak. Te maradj a csónaknál, úgyis Csónakos a neved. És ha
valaki észreveszi a csónakot, vedd a szádba az ujjadat és fütyülj
akkorát, amekkorát csak tudsz. Mi majd visszarohanunk, beugrunk a
csónakba és te eltaszítod a parttól.</p>
<p>Csónakos visszakullogott a ladikhoz és titokban annak örült,
hogy talán lesz alkalma egy akkorát füttyenteni, amekkorát csak
tud…</p>
<p>Boka pedig tovább ment a kis szőkével a víz mentén. Ahol a
bokrok magasabbak voltak, ott felállottak, s úgy osontak tovább. Az
egyik ilyen magas bokornál aztán megállottak. Itt félrehajtották a
lombot. Beláttak a sziget közepére, melyen kis tisztás volt, s
ekkor meglátták a vörösingesek félelmetes csapatját. Nemecseknek
dobogni kezdett a szíve. Közelebb simúlt Bokához.</p>
<p>– Ne félj – súgta a fülébe az elnök.</p>
<p>A tisztás közepén nagy kő volt, s a kövön volt a lámpa. A lámpa
körül guggoltak a vörösingesek. Valóban, mindnyájának vörös volt az
inge. Áts Feri mellett guggolt a két Pásztor és a kisebbik Pásztor
mellett valaki, akinek nem volt vörös tornainge… <span class=
"pagenum"><a name="Page_63" id="Page_63">-63-</a></span></p>
<p>Boka érezte, amint Nemecsek reszketni kezd mellette.</p>
<p>– Te… – mondta Nemecsek, de csak ennyit tudott mondani – te…</p>
<p>Aztán halkan hozzátette:</p>
<p>– Látod?</p>
<p>– Látom – szólt szomorúan Boka.</p>
<p>A vörösingesek mellett ott guggolt Geréb. Tehát nem csalódott,
mikor a dombról erre nézett. Valóban Geréb volt az, aki a lámpával
járt-kelt az imént. Most kettőzött figyelemmel figyelték a
vörösinges csapatot. A lámpa furcsán világította meg a sötétarcú
Pásztorokat, meg a többiek vörös ingét. Mind hallgattak, csak Geréb
beszélt csöndesen. Valami olyat adhatott elő, ami nagyon érdekelte
a többit, mert mind feléje hajoltak s nagy figyelemmel hallgatták.
Az esti nagy csöndben a két Pál-utcai fiú is hallotta Geréb
szavait. Ezt mondta:</p>
<p>– A grundra kétfelől lehet bejutni… Be lehet menni a
Pál-utcáról, de onnan nehéz, mert a törvénybe van írva, hogy aki
bemegy, annak be kell reteszelni maga után az ajtót. A másik
bejárás a Mária-utca felől van. Itt a gőzfűrész nagy kapuja
tárva-nyitva áll, s a farakások közt el lehet innen jutni a
grundba. Ez csak azért nehéz, mert a farakások közt az utcákban
erődök vannak…</p>
<p>– Tudom – szólt közbe Áts Feri mély hangon, mely megborzongatta
a Pál-utcaiakat.</p>
<p>– Tudhatod, hiszen ott voltál – folytatta Geréb. – Az erődökben
őrök vannak s ezek azonnal jelt adnak, <span class=
"pagenum"><a name="Page_64" id="Page_64">-64-</a></span> ha valaki
közeledik a farakások közt. Nem is ajánlom, hogy arról
jőjjetek…</p>
<p>Tehát arról volt szó, hogy a vörösingesek odajőjjenek a
grundra…</p>
<p>Geréb tovább beszélt:</p>
<p>– A legjobb az lesz, ha előre megbeszéljük, hogy mikor jöttök.
Akkor majd én megyek be a grundra utolsónak és nyitva hagyom a kis
ajtót. Nem fogom bereteszelni.</p>
<p>– Jól van – szólt közbe Áts Feri – ez helyes. A világért sem
akarom olyankor elfoglalni a grundot, amikor nincs ott senki. Annak
rendje és módja szerint háborút fogunk viselni. Ha ők meg tudják
védeni a grundjukat, jó. Ha nem tudják megvédeni, elfoglaljuk és
kitűzzük a vörös zászlókat. Nem kapzsiságból tesszük, hiszen
tudjátok…</p>
<p>Az egyik Pásztor szólalt most meg:</p>
<p>– Azért tesszük, hogy legyen hol labdáznunk. Itt nem lehet és az
Eszterházy-utcában mindig veszekedni kell a helyért… Nekünk
labdaterület kell és punktum!</p>
<p>Íme, épp olyan okból határozták el a háborút, mint amilyen
okokért az igazi katonák szoktak harcolni. Az oroszoknak tenger
kellett, azért hadakoztak a japániakkal. A vörösingeseknek
labdahely kellett, s miután máskép nem ment, háború útján akarták
megszerezni.</p>
<p>– Tehát annyiban maradunk – szólt a vörösingesek vezére, Áts
Feri – hogy a megbeszélés szerint te nyitva fogod felejteni a
Pál-utcai kis kaput.</p>
<p>– Igen! – mondta Geréb. <span class="pagenum"><a name="Page_65"
id="Page_65">-65-</a></span></p>
<p>Szegény kis szőke Nemecseknek azonban most már nagyon fájt a
szíve. Ott állott, csuromvíz ruhában, nagyranyitott szemmel nézve a
tűzfény körül ülő vörösingeseket s köztük az árulót. Annyira fájt a
szíve, hogy mikor Geréb szájából elhangzott az «igen», mely azt
jelentette, hogy Geréb hajlandó elárulni a grundot, sírva fakadt.
Megölelte Boka nyakát, csöndesen zokogott és csak ezt
mondogatta:</p>
<p>– Elnök úr… elnök úr… elnök úr…</p>
<p>Boka szelíden eltolta magától:</p>
<p>– Most nem érünk semmit a sírással.</p>
<p>De az ő torkát is fojtogatta valami. Nagyon szomorú dolog volt
az, amit Geréb itt művelt.</p>
<p>De most hirtelen, Áts Feri intésére felállottak a
vörösingesek.</p>
<p>– Haza fogunk menni – szólt a vezér. – Mindenkinek megvan a
fegyvere?</p>
<p>– Igen – mondták egyszerre valamennyien s fölvették a földről
hosszú falándzsáikat, melyeknek a végén pici vörös zászlócska
volt.</p>
<p>– Előre – vezényelte Áts Feri – be a bokrok közé, gúlába rakni a
fegyvereket.</p>
<p>És elindultak mind, Áts Ferivel az élükön, a kis sziget belseje
felé. Geréb is velük ment. A kis térség üresen maradt, közepén a
kő, a kövön az égő lámpa. Hallatszottak a lépteik, amint egyre
távolodtak, mentek befelé a sűrűbe, elrejteni a lándzsáikat.</p>
<p>Boka megmozdúlt.</p>
<p>– Most – súgta oda Nemecseknek s a zsebébe nyúlt. <span class=
"pagenum"><a name="Page_66" id="Page_66">-66-</a></span> A piros
cédulát vette elő, melybe már bele volt illesztve egy rajzszög.
Félrehajtotta a bokor ágait s hátraszólt a kis szőkének:</p>
<p>– Itt várj. Meg se moccanj!</p>
<p>S azzal beugrott a kis tisztásra, ahol az előbb még körben ültek
a vörösingesek. Nemecsek még a lélekzetét is visszafojtotta, úgy
nézett utána. Bokának első dolga az volt, hogy a nagy fához ugrott,
mely a tisztás szélén állott, s mely lombkoronájával, mint valami
nagy ernyő, az egész szigetet betakarta. A fatörzsre egy
szempillantás alatt feltűzte a piros cédulát s azzal a lámpához
osont. Kinyitotta a lámpa egyik ablakát s belefújt. A gyertya
elaludt s e pillanatban Nemecsek Bokát is elvesztette szem elől. De
még hozzá sem szokott a szeme a sötétséghez, már mellette állott
Boka s karonfogta:</p>
<p>– Rohanj utánam, ahogy csak tudsz!</p>
<p>Azzal vágtatni kezdtek a sziget partjára, a csónak felé. Mikor
Csónakos meglátta őket, beugrott a ladikba, a partnak támasztotta
az evezőt, hogy minden pillanatban kész legyen az indulásra. – A
két fiú beugrott a csónakba.</p>
<p>– Mehetünk – lihegte Boka.</p>
<p>Csónakos nekifeszítette a partnak az evezőt, de a csónak nem
indúlt. Nagyon erősen szaladtak neki idejövet a partnak s a csónak
félig szárazon volt. Valakinek ki kellett szállani belőle, hogy
megemelje az orrát s beletaszítsa a vízbe. De már ekkor hangok
hallatszottak a tisztás felől. A vörösingesek visszatértek a
fegyvertárból <span class="pagenum"><a name="Page_67" id=
"Page_67">-67-</a></span> és eloltva találták a lámpát. Eleinte azt
hitték, hogy a szél fútta el, de mikor Áts Feri megnézte, látta,
hogy a lámpa kis ablaka nyitva van.</p>
<div class="figcenter" style="width: 340px;"><a href=
"images/i004hq.jpg"><img src="images/i004.jpg" alt=
"«A fatörzsre egy szempillantás alatt feltűzte a piros cédulát.»"
title=
"«A fatörzsre egy szempillantás alatt feltűzte a piros cédulát.»" /></a>
<p class="caption">«A fatörzsre egy szempillantás alatt feltűzte a
piros cédulát.»</p>
</div>
<p>– Itt járt valaki! – kiáltotta bömbölő hangján s oly hangosan,
hogy a csónakkal kínlódó fiúk is meghallották.</p>
<p>Meggyújtották a lámpát s ekkor mindenkinek szemébe tűnt a fára
tűzött piros cédula. «Itt voltak a Pál-utcai fiúk.» A vörösingesek
összenéztek. Áts Feri elkiáltotta magát:</p>
<p>– Hát ha itt voltak, akkor még most is itt vannak! Utánuk!</p>
<p>Nagyot füttyentett. A hídról besiettek az őrök és jelentették,
hogy a hídon senki sem jöhetett be a szigetre.</p>
<p>– Csónakon jöttek – mondta a fiatalabbik Pásztor.</p>
<p>És a csónakkal bajlódó három fiú rémülten hallotta a rájuk
vonatkozó harsány kiáltást:</p>
<p>– Utánuk!</p>
<p>S épp, mikor ez a szó elhangzott, sikerült Csónakosnak a ladikot
a vízbe taszítani s neki magának még beleugrani. Rögtön meg is
kapták az evezőket és teljes erővel kezdtek a part felé evezni. Áts
Feri ordítva adta ki a rendelkezéseket:</p>
<p>– Wendauer fel a fára, utánuk nézni! Pásztorék, ki a hídra és
jobbról-balról a tó partján keríts!</p>
<p>Most úgy látszott, hogy be vannak kerítve. Amíg azt a négy-öt
evezőcsapást megteszik, mely a partra viszi őket, addig a
gyorsanfutó Pásztorok megkerülik a tavat <span class=
"pagenum"><a name="Page_68" id="Page_68">-68-</a></span> s aztán
nincs menekvés se jobbra, se balra. Ha pedig előbb jutnak a partra,
mint a Pásztorok, akkor a fa tetejére küldött őrszem szemmel
tarthatja őket s megmondja, merre menekülnek. A csónakból látták,
amint Áts Feri a lámpával a kezében futkosott a sziget partján.
Aztán dobogás hallatszott: most rohantak ki a Pásztorok a fahídon a
szigetről…</p>
<p>Mire azonban az őrszem felkapaszkodott a fára, ők partot
értek.</p>
<p>– Most kötött ki a csónak a parton! – süvöltözött egy hang a
fáról. S rögtön felelt rá a vezér mély hangja:</p>
<p>– Utánuk mindenki!</p>
<p>A három Pál-utcai fiú azonban most már lélekszakadtából
futott.</p>
<p>– Nem szabad, hogy utólérjenek – mondta futásközben Boka. –
Sokkal többen vannak, mint mi!</p>
<p>Tovább vágtattak, úton, gyepen keresztűl, elől Boka, nyomában a
másik kettő. Egyenest az üvegház felé tartottak.</p>
<p>– Be az üvegházba! – lihegett Boka s az üvegház kisajtaja felé
rohant. Az ajtó szerencsére nyitva volt. Besurrantak és elbújtak a
nagy ciprusok mögé. Künn csönd volt. Úgy látszik, az üldözők
elvesztették a nyomot.</p>
<p>A három kis legény most megpihent kissé. Körülnéztek a furcsa
épületben, melynek üvegtetején, üvegfalain beszűrődött a városi
este halvány világossága. Furcsa, érdekes hely volt ez a nagy
üvegház. Ők a balszárnyában voltak s azon túl még az épület
középrésze <span class="pagenum"><a name="Page_69" id=
"Page_69">-69-</a></span> következett, majd a jobbszárnya.
Végesvégig nagylevelű, kövértörzsű fák állottak nagy zöld
dézsákban. Hosszú ládákban a páfrány és mimóza tenyészett. A
középső rész nagy kupolája alatt pedig legyezőlevelű pálmák
meredtek fölfelé s délszaki növényekből valóságos kis erdő állott
itt. Az erdő közepén aranyhalas medence, a medence mellett pad.
Aztán megint magnóliák, babérok, narancsfák, óriási páfrányok.
Csupa erős, fojtó illatú növény, amely fűszeres szaggal tölti meg a
levegőt. S a gőzzel fűtött nagy üvegcsarnokban állandóan
csurgott-csöpögött a víz. Koppantak a csöppek a nagy, kövér
leveleken s amikor egy-egy nagy pálmalevél megzörrent, a fiúk
mindíg valami furcsa délszaki állatot véltek látni, amely itt
futkos ebben a meleg, nyirkos, sűrű kis erdőben, a zöld dézsák
között. Biztosságban érezték magukat s kezdtek azon tűnődni, hogy
mikor fognak innen szabadulni.</p>
<p>– Csak ránk ne zárják az üvegházat – suttogta Nemecsek, aki
kimerülten ült egy nagy pálma tövében, s akinek jól esett a fűtött
helyiség, mert bőrig át volt ázva.</p>
<p>Boka megnyugtatta:</p>
<p>– Ha eddig nem zárták be, ezúttal sem zárják be.</p>
<p>Hát ültek és füleltek. Semmi hang. Itt senkinek se jutott eszébe
keresni őket. Aztán fölkeltek és botorkálni kezdtek a magas polcok
között, melyek telistele voltak rakva zöld bokrocskákkal, szagos
füvekkel, nagy virágokkal. Csónakos neki is ment az egyik polcnak
és beléje botlott. Nemecsek szolgálatkész akart lenni. <span class=
"pagenum"><a name="Page_70" id="Page_70">-70-</a></span></p>
<p>– Megállj – mondta – majd világítok.</p>
<p>És mielőtt még Boka ebben megakadályozhatta volna, gyújtót vett
elő a zsebéből és rápörcentett az egyikre. A gyújtó fellobbant, de
a következő pillanatban ki is aludt, mert Boka kiütötte a kis szőke
kezéből.</p>
<p>– Majom! – szólt rá haragosan. – Elfelejted, hogy üvegházban
vagy! Hiszen ennek a háznak a fala is üvegből van… most biztosan
meglátták a fényt!</p>
<p>Megálltak és hallgatóztak. Valóban, Bokának igaza volt. A
vörösingesek meglátták a fellobbanó világosságot, mely egy
pillanatra az egész üvegházat kivilágította. S a következő
pillanatban már hallatszottak a kavicson ropogó lépteik. Ők is a
balszárny ajtaja felé tartottak. Hallották, amint Áts Feriből
megint kitört a hadvezér:</p>
<p>– Pásztorok a jobb kis ajtón – kiáltotta – Szebenics a
középajtón, én meg itt!</p>
<p>A Pál-utcaiak egy pillanat alatt elbújtak. Csónakos egy polc alá
hasalt. Nemecseket pedig azzal a megokolással, hogy ő már úgyis
vizes, beleküldték az aranyhalas medencébe. A kis szőke állig bújt
le a vízben s a fejét egy nagy páfránylevél alá húzta. Bokának már
csak annyi ideje maradt, hogy a nyitott ajtó mögé állhasson.</p>
<p>Áts Feri pedig bevonúlt kiséretével az ajtón, a lámpával a
kezében. A lámpa fénye úgy esett az üvegajtóra, hogy Boka jól
láthatta Áts Ferit, de ez nem láthatta az ajtó mögé rejtőzött
Bokát. És Boka jól megnézte a vörösinges vezért, akit csak egyszer
látott közelről, a <span class="pagenum"><a name="Page_71" id=
"Page_71">-71-</a></span> múzeum-kertben. Szép fiú volt Áts Feri s
most ragyogott a szeme a harcvágytól. De csakhamar eltűnt előle.
Bejárta a többivel az utakat s a jobb szárnyban a polcok alá is
néztek. A medencében egyiknek sem jutott eszébe keresgélni.
Csónakos pedig csak úgy menekedett meg a fölfedeztetéstől, hogy
mikor az ő polca alá akartak nézni, az a fiú, akit Áts Feri
Szebenicsnek nevezett, így szólt:</p>
<p>– Ezek már rég kimentek innen a jobboldali ajtón…</p>
<p>És miután ő arra indúlt, a keresgélés hevében a többi is utána
szaladt. Keresztülvágtattak az üvegházon s néhány tompa puffanás
jelezte, hogy ők se nagyon kimélték a cserepeket. Aztán kimentek s
újra csönd lett. Elsőnek Csónakos bújt elő.</p>
<p>– Papuskám – mondta – a fejemre dőlt egy cserép. Csupa föld
vagyok…</p>
<p>És buzgón köpte a homokot, amivel tele volt orra-szája.
Másodiknak, mint valami vízi szörnyeteg, Nemecsek bújt ki a
medencéből. Szegényke megint csurgott-csöpögött s amint ő már
szokta, pityergőre álló hangon panaszkodott:</p>
<p>– Hát én már egész életemben folyton a vízben leszek? Mi vagyok
én? Béka?</p>
<p>Megrázta magát, mint a vízzel leöntött pincsikutya.</p>
<p>– Ne síránkozzál, – szól rá Boka. – És most gyerünk, hadd legyen
már vége egyszer ennek az estének…</p>
<p>Nemecsek sóhajtott:</p>
<div class="figcenter" style="width: 330px;"><a href=
"images/i005hq.jpg"><img src="images/i005.jpg" alt=
"«Egész életemben folyton a vízben leszek?»" title=
"«Egész életemben folyton a vízben leszek?»" /></a>
<p class="caption">«Egész életemben folyton a vízben leszek?»</p>
</div>
<p><span class="pagenum"><a name="Page_72" id=
"Page_72">-72-</a></span></p>
<p>– De szeretnék már otthon lenni!</p>
<p>Itt eszébe jutott, hogy mily fogadtatásban lesz része otthon, ha
meglátják a vizes ruháját. Hát kijavította amit mondott:</p>
<p>– Nem is szeretnék olyan nagyon otthon lenni!</p>
<p>Szaladtak vissza az akácfa mellé, ahol bemásztak a düledező
palánkon. Néhány perc alatt elérték. Csónakos fel is mászott a
fára, de mielőtt rálépett volna a kerítés tetejére, visszanézett a
kertbe. Ijedten kiáltotta:</p>
<p>– Ott jönnek!</p>
<p>– Vissza a fára! – szólt Boka.</p>
<p>Csónakos visszament a fára s maga után fölsegítette két társát.
Olyan magasra másztak, amily magasan csak bírta őket az ág.
Boszantotta őket az a gondolat, hogy épp most csípjék el őket,
amikor már oly közel voltak a meneküléshez.</p>
<p>A vörösinges csapat hangos trappolással érkezett a fához. A fiúk
fönn némán kuksoltak, mint három nagy madár a sűrű lomb között…</p>
<p>Megint az a Szebenics szólalt meg, aki az üvegházban is
elbolondította előlük a csapatot:</p>
<p>– Láttam, amint keresztülugrottak a kerítésen!</p>
<p>Úgy látszik, ez volt a legostobább köztük, ez a Szebenics. És
mivel rendesen a legostobább egyszersmind a leglármásabb is, hát
folyton ő kiabált. A vörösingesek, akik ügyes tornászok voltak, egy
pillanat alatt átvetették magukat a palánkon. Áts Feri utolsónak
maradt s mielőtt kimászott volna, elfújta a lámpát. Ugyanazon az
akácfán kapaszkodott fel ő is a palánkra, amelynek <span class=
"pagenum"><a name="Page_73" id="Page_73">-73-</a></span> tetejében
a három madár fészkelt. Sőt Nemecsekről, aki még egyre csöpögött,
mint valami lyukas eresz, a nyaka közé is hullott néhány kövér
vízcsepp.</p>
<p>– Esik az eső – kiáltotta Áts Feri, megtörülte a nyakát és
azután ő is kiugrott az utcára.</p>
<p>– Ott mennek! – hangzott az utcáról s mind szaladni kezdtek,
annak jeléűl, hogy Szebenics megint tévedett. Meg is jegyezte
Boka:</p>
<p>– Ha ez a Szebenics nem volna, már rég a kezük közé kerültünk
volna…</p>
<p>Most már érezték, hogy végleg megmenekültek a vörösingesek elől.
Látták őket, amint két csöndesen ballagó fiú után szaladtak az
egyik kis utcán. A két fiú megijedt tőlük és szintén szaladni
kezdett. Nagy ordítás tört ki erre és a vörösingesek nekivadultan
rohantak utánuk. A lárma messze halt el, valami józsefvárosi kis
utcácskában…</p>
<p>Lemásztak a kerítésről és nagyot lélekzettek, mikor megint az
utca kövezetét érezték a lábuk alatt. Egy öreg asszony baktatott
arrafelé, majd más járókelők jöttek. Érezték, hogy megint a
városban vannak s itt már semmi bajuk nem történhetik. Fáradtak,
éhesek voltak. A közeli árvaházban, melynek ablakai barátságosan
világlottak ki a sötét estébe, vacsorára harangoztak.</p>
<p>Nemecsek didergett.</p>
<p>– Siessünk – mondta.</p>
<p>– Megállj – szólt Boka – te lóvonaton menj haza. Nesze, adok
pénzt. <span class="pagenum"><a name="Page_74" id=
"Page_74">-74-</a></span></p>
<p>A zsebébe nyúlt, de bennakadt a keze. Csak három krajcárja volt
az elnöknek. Nem volt más a zsebében, mint három rézkrajcár, meg a
finom tintatartó, melyből vidáman folydogált a kék tinta. Előhúzta
a tintás három krajcárt és odaadta Nemecseknek:</p>
<p>– Csak ennyi van.</p>
<p>Csónakosnál akadt még két krajcár. És a kis szőkének volt egy
angyalos szerencsekrajcárja, amit egy pilulás skatulyában hordott
magával. Ez összesen hat krajcár volt. Ezzel fölült a
lóvonatra.</p>
<p>Boka megállott az utcán. Még mindig tele volt a szíve a Geréb
dolgával. Szomorúan állott és hallgatott. De Csónakos még nem
tudott az árulásról semmit, tehát ő vidám volt.</p>
<p>– Ide figyelj, papuska! – mondta s mikor Boka odanézett, bekapta
két ujját a szájába és fülrepesztőt süvített. Akkorát, amekkorát
csak tudott. Aztán úgy nézett körül, mintha ezzel a füttyel
jóllakott volna.</p>
<p>– Ezt már egész este tartogatom – mondta vidáman – de most
kikívánkozott belőlem, papuskám!</p>
<p>Karonfogta a szomorú Bokát s azzal ennyi izgalom után fáradtan
kezdtek a város felé ballagni a hosszú Üllői-úton… <span class=
"pagenum"><a name="Page_75" id="Page_75">-75-</a></span></p>
<div class="chapter">
<h2>IV.</h2>
</div>
<p>Az osztályteremben ismét egyet ütött az óra s a fiúk a
könyveikhez kaptak. Rácz tanár úr becsapta a könyvét és felállott a
katedrán. A szolgálatkész kis Csengey, az első pad első, odaugrott
hozzá és fölsegítette rá a felöltőt. A Pál-utcaiak a különböző
padokból összenéztek, várva Boka intézkedését. Tudták, hogy ma
délután már kettőkor lesz a gyülekezés a grundon, mert a három
tagból álló előörscsapat be fog számolni füvészkerti élményeiről.
Azt mindenik tudta, hogy a kirándulás sikerült s hogy a Pál-utcaiak
elnöke bátran adta vissza a látogatást a vörösingeseknek. De a
dolog részleteire voltak kiváncsiak, az egyes kalandokra, a
veszedelmekre, melyekben a fiúk forogtak. Bokától harapófogóval sem
lehetett volna egy szót sem kivenni. Csónakos mindenfélét beszélt
össze-vissza s isten bocsássa meg neki, de nagyokat füllentett. Még
vadállatokról is beszélt, amelyekkel a füvészkerti romok közt
találkoztak… Hogy Nemecsek majd belefulladt a tóba… Hogy a
vörösingesek egy rettenetes máglya körűl ültek… De össze-vissza
beszélt és épp a fontos dolgokat felejtette mindig ki. És nem
lehetett a beszédjét <span class="pagenum"><a name="Page_76" id=
"Page_76">-76-</a></span> végighallgatni, mert majd megsüketítette
a hallgatóit a folytonos füttyökkel, melyeket pontok helyett rakott
a mondatok végére.</p>
<p>Nemecsek meg olyan fontosnak érezte a szerepét, hogy nagyon
komolyan titkolózott. Ha kérdezték, így felelt:</p>
<p>– Nem mondhatok semmit.</p>
<p>Vagy ezt mondta:</p>
<p>– Kérdezzétek meg az elnök úrtól.</p>
<p>A többiek rettenetesen irigyelték Nemecseket, aki közlegény
létére ilyen gyönyörű kalandban vehetett részt. A hadnagyok és
főhadnagyok érezték, hogy ezek után ők eltörpűlnek a közlegény
mellett, sőt némelyek már azt is hangoztatták, hogy a kis szőkét
ezek után okvetlenűl tisztté fogják előléptetni s akkor nem marad
más közlegény a grundon, mint Hektor, a tót fekete kutyája…</p>
<p>Még mielőtt Rácz tanár úr kiment volna az osztályból, Boka
felemelte két ujját a Pál-utcaiak felé, annak jeléül, hogy két
órakor lesz a találkozó. A többi fiúk, akik nem tartoztak a
Pál-utcaiak közé, rettenetesen irigyelték őket, mikor Boka intésére
valamennyien szalutáltak, ezzel mutatva, hogy tudomásúl vették az
elnök jelét.</p>
<p>És már mind indúlni akartak, mikor történt valami.</p>
<p>Rácz tanár úr megállott a katedra lépcsőjén:</p>
<p>– Várjatok – mondta.</p>
<p>Nagy csönd lett erre.</p>
<p>A tanár úr kis cédulát húzott elő a felöltője zsebéből. Föltette
a szemüvegét s a cédulákról olvasni kezdte a következő neveket:
<span class="pagenum"><a name="Page_77" id=
"Page_77">-77-</a></span></p>
<p>– Weisz!</p>
<p>– Jelen – mondta ijedten Weisz.</p>
<p>A tanár úr folytatta:</p>
<p>– Richter! Csele! Kolnay! Barabás! Leszik! Nemecsek!</p>
<p>Valamennyi rendre felelt:</p>
<p>– Jelen!</p>
<p>Rácz tanár úr zsebretette a cédulát és így szólt:</p>
<p>– Ti most nem mentek haza, hanem bejöttök velem a tanári
szobába. Egy kis dolgom van veletek.</p>
<p>Azzal elindúlt s anélkül, hogy ennek a furcsa meghívásnak okát
adta volna, kisietett a teremből.</p>
<p>Nagy zúgás, zsongás támadt erre.</p>
<p>– Miért hív?</p>
<p>– Miért maradunk itt?</p>
<p>– Mit akarnak velünk?</p>
<p>Ezt kérdezgették egymástól a meghívottak. És miután valamennyien
Pál-utcaiak voltak, Boka köré sereglettek.</p>
<p>– Én nem tudom, mi lehet, – mondta az elnök. – Csak menjetek be
és én majd megvárlak a folyosón benneteket.</p>
<p>Azzal a többiekhez fordúlt:</p>
<p>– Hát nem kettőkor találkozunk, hanem háromkor. Akadály jött
közbe.</p>
<p>Az iskola nagy folyosója megnépesült. A többi osztályok is
ontották magukból a fiúkat, nagy kavarodás, sietés, csoszogás lett
úrrá a máskor csöndes, nagyablakos folyosón. Mindenki sietett.
<span class="pagenum"><a name="Page_78" id=
"Page_78">-78-</a></span></p>
<p>– Be vagytok zárva? – kérdezte egy fiú a szomorú csoporttól,
mely a tanári szoba ajtaja előtt feketélett.</p>
<p>– Nem – mondta büszkén Weisz.</p>
<p>A fiú azzal elszaladt. Irigyen néztek utána. Ő már
hazamehet…</p>
<p>Néhány percnyi várakozás után kinyílott a tanári szoba ajtaja s
a tejüveges ajtó mögött megjelent Rácz tanár úr magas sovány
alakja.</p>
<p>– Gyertek be – szólt és előrement.</p>
<p>A tanári szoba üres volt. A hosszú zöld asztal körül állottak
fel a fiúk, halálos csöndben. Az utolsó tiszteletteljesen csukta be
az ajtót. Rácz tanár úr leült az asztalfőre és körülnézett:</p>
<p>– Mind itt vagytok?</p>
<p>– Igen.</p>
<p>Alulról, az udvarról a hazasiető fiúk boldog lármája hallatszott
fel. A tanár úr becsukatta az ablakot s most ijesztő lett a csönd a
nagy, könyvtáras szobában. Síri csöndben szólalt meg Rácz tanár
úr!</p>
<p>– Itt arról van szó, hogy ti valami egyletet alakítottatok. Ezt
megtudtam. Valami úgynevezett gitt-egyletről hallottam. Akitől ezt
tudom, az átadta nekem az egylet tagjainak a névsorát is. Az egylet
tagjai ti vagytok. Igaz-e?</p>
<p>Senkise felelt. Mind lehorgasztott fővel, némán állottak egymás
mellett, annak jeléül, hogy a vád igaz volt.</p>
<p>A tanár úr folytatta:</p>
<p>– Menjünk szép sorjában. Mindenekelőtt azt akarom tudni, hogy ki
alapította az egyletet, mikor világosan <span class=
"pagenum"><a name="Page_79" id="Page_79">-79-</a></span>
megmondtam, hogy semmiféle egylet alapítását nem tűröm meg. Ki
alapította?</p>
<p>Nagy csönd.</p>
<p>Egy félénk hang szólalt meg:</p>
<p>– A Weisz.</p>
<p>Rácz tanár úr szigorúan nézett Weiszre:</p>
<p>– Weisz! Nem tudsz magadtól jelentkezni?</p>
<p>Szerényen hangzott a felelet:</p>
<p>– De igen, tudok.</p>
<p>– Hát miért nem jelentkeztél?</p>
<p>Erre megint nem felelt szegény Weisz. Rácz tanár úr rágyújtott
egy szivarra s a füstöt a levegőbe fújta.</p>
<p>– Hát menjünk szép sorjában, – mondta. – Először is mondd meg
nekem, mi az a gitt?</p>
<p>Felelet helyett Weisz kivett a zsebéből egy hatalmas gittet és
letette az asztalra. Egy ideig nézte, aztán olyan halkan, hogy alig
lehetett hallani, kijelentette:</p>
<p>– Ez a gitt.</p>
<p>– És mi ez? – kérdezte a tanár.</p>
<p>– Ez egy olyan pép, amivel az üvegesek az ablakot beragasztják a
fába. Az üveges bekeni oda és az ember a körmével kikaparja az
ablakból.</p>
<p>– És ezt te kapartad ki?</p>
<p>– Nem kérem. Ez az egyleti gitt.</p>
<p>A tanár úr tágra nyitotta a szemét:</p>
<p>– Mi az? – kérdezte.</p>
<p>Weisz most már nekibátorodott egy kicsit:</p>
<p>– Ezt a tagok gyűjtötték – mondta – és a választmány rám bízta,
hogy én őrizzem meg. Mert azelőtt <span class="pagenum"><a name=
"Page_80" id="Page_80">-80-</a></span> Kolnay őrizte, mert ő volt a
pénztárnok, de nála elszáradt, mert ő sohasem rágta.</p>
<p>– Hát ezt rágni kell?</p>
<p>– Igen, mert különben megkeményedik és nem lehet nyomkodni. Én
mindennap megrágtam.</p>
<p>– Mért éppen te?</p>
<p>– Mert benne van az alapszabályokban, hogy az elnök köteles
minden nap legalább egyszer megrágni az egyleti gittet, mert
különben megkeményedik…</p>
<p>Itt sírva fakadt Weisz. Pityeregve tette hozzá:</p>
<p>– És most én vagyok az elnök…</p>
<p>Komoly volt a hangulat. A tanár szigorúan kiáltott:</p>
<p>– Hol szedtétek össze ezt a nagy darabot?</p>
<p>Csönd lett. A tanár Kolnayra nézett:</p>
<p>– Kolnay! Hol szedtétek ezt össze?</p>
<p>Kolnay hadarva felelt, mint aki őszinte vallomással akar
segíteni a helyzetén:</p>
<p>– Ez van kérem tanár úr, már egy hónapja. Én egy hétig rágtam,
de akkor kisebb volt. Az első darabot a Weisz hozta és ezért
alapítottuk az egyletet. Őtet az apja elvitte kocsin és ő a
kocsiablakból kaparta ki. Egész véres lett a körme. Aztán akkor
betört az énekteremben az ablak és én eljöttem délután és egész
délután vártam, amíg az üveges jött és öt órakor jött az üveges és
én megszólítottam, hogy adjon nekem egy kis gittet, de ő nem
felelt, mert ő nem tudott felelni, mert neki tele volt a pofája
gittel.</p>
<p>A tanár úr szigorúan ráncolta össze a homlokát:</p>
<p>– Micsoda szavak ezek? Pofája a lónak van! <span class=
"pagenum"><a name="Page_81" id="Page_81">-81-</a></span></p>
<p>– Hát a szája volt tele. Aztán odamentem és kértem, hogy hagyjon
nézni, amíg ő az ablakot csinálja. És intett, hogy hagy. És én
néztem és ő bevágta az ablakot és elment. És mikor ő elment, akkor
én odamentem és kikapartam a gittet az ablakból és elvittem.</p>
<div class="figcenter" style="width: 323px;"><a href=
"images/i008hq.png"><img src="images/i008.png" alt="«Ez a gitt.»"
title="«Ez a gitt.»" /></a>
<p class="caption">«Ez a gitt.»</p>
</div>
<p>De nem magamnak loptam, hanem az egyletnek… az ehegy… lehet…
nehek… Ő is sírt.</p>
<p>– Ne sírj – mondta Rácz tanár úr.</p>
<p>Weisz a kabátja szélét tépdeste és zavarában szükségesnek
találta megjegyezni:</p>
<p>– Mingyár bőg…</p>
<p>De Kolnay csak zokogott, szívettépően zokogott. Weisz súgva
szólt rá:</p>
<p>– Ne bőgj! <span class="pagenum"><a name="Page_82" id=
"Page_82">-82-</a></span></p>
<p>S azzal ő is bőgni kezdett. A nagy sírás meghatotta Rácz tanár
urat. Nagyokat szippantott a szivarjából. S ekkor előlépett a
sorból Csele, az elegáns Csele, büszkén kiállott a tanár elé s
elhatározta, hogy most ő is római jellem lesz, mint a minap a
grundon Boka. Határozott hangon mondta:</p>
<p>– Kérem tanár úr, én is hoztam az egyletnek gittet.</p>
<p>Büszkén nézett a tanár szemébe. Rácz tanár úr megkérdezte:</p>
<p>– Honnan?</p>
<p>– Odahaza – szólt Csele – összetörtem a madárfürdőkádat és a
mamám becsináltatta és én rögtön kiszedtem a gittet. A víz mind
kifolyt a szőnyegre, mikor a mandi fürdött. Minek is kell fürödni
egy ilyen madárnak? A verebek nem fürödnek soha, mégis
piszkosak!</p>
<p>Rácz tanár úr előrehajolt a székén. Fenyegetőleg mondá:</p>
<p>– Jó kedved van, Csele, majd segítek én mindjárt a bajodon!
Folytasd, Kolnay!</p>
<p>Kolnay szipogott és szepegett. Az orrát törülte:</p>
<p>– Mit folytassak?</p>
<p>– Honnan szedtétek a többit?</p>
<p>– Hát most mondta a Csele… És az egylet nekem adott egyszer
hatvan krajcárt, hogy én is szerezzek.</p>
<p>Ez már nem tetszett Rácz tanár úrnak.</p>
<p>– Hát pénzért is vettetek?</p>
<p>– Nem – mondta Kolnay. – Hanem az én papám orvos és délelőtt
komfortáblin jár a betegekhez és egyszer <span class=
"pagenum"><a name="Page_83" id="Page_83">-83-</a></span> elvitt és
a kocsi-ablakból kiszedtem a gittet és az nagyon jó puha gitt volt
és akkor az egylet adott hat hatost, hogy magam üljek be abba a
kocsiba és én délután beleültem és kimentem vele a Tisztviselő
telepig és kiszedtem belőle mind a gittet, mind a négy ablakból és
akkor gyalog jöttem haza a telepről.</p>
<p>A tanár emlékezett rá:</p>
<p>– Ez akkor volt, amikor találkoztam veled a Ludovikánál?</p>
<p>– Igen.</p>
<p>– És megszólítottalak… Te meg nem feleltél.</p>
<p>Kolnay lehajtotta a fejét és szomorúan szólt:</p>
<p>– Mert tele volt a pofám gittel.</p>
<p>És újra eltörött a mécses, Kolnay újra sírni kezdett. Weisz
megint izgatott lett, megint tépdesni kezdte a kabátja szélét,
megint azt mondta zavarában, hogy:</p>
<p>– Mingyár bőg…</p>
<p>És ő maga is megint rákezdte. A tanár úr felállott s föl-alá
kezdett sétálni a szobában. A fejét csóválta:</p>
<p>– Szép kis egylet. És ki volt az elnök?</p>
<p>Erre a kérdésre Weisz hirtelen elfelejtette a bánatát.
Abbahagyta a sírást és büszkén szólt:</p>
<p>– Én.</p>
<p>– És ki volt a pénztárnok?</p>
<p>– A Kolnay.</p>
<p>– Add elő, ami pénz maradt.</p>
<p>– Tessék.</p>
<p>Azzal a zsebébe nyúlt Kolnay. Neki se volt kisebb zsebe, mint
Csónakosnak. Kotorászni kezdett benne és <span class=
"pagenum"><a name="Page_84" id="Page_84">-84-</a></span> sorra
kirakott az asztalra mindent. Mindenekelőtt egy forint negyvenhárom
krajcár került elő. Aztán két darab öt krajcáros bélyeg, egy zárt
levelezőlap, két darab egykoronás okmánybélyeg, nyolc új toll és
egy színes üveggolyó. A tanár úr megolvasta a pénzt s ennek láttára
elkomorodott:</p>
<p>– A pénzt hol vettétek?</p>
<p>– Tagdíjakból. Mindenki minden héten fizetett egy hatost.</p>
<p>– És mire kellett a pénz?</p>
<p>– Csakhogy be legyen fizetve a tagdíj. A Weisz lemondott az
elnöki fizetésről.</p>
<p>– Mennyi volt az?</p>
<p>– Öt krajcár egy hétre. A bélyegeket én hoztam, a levelezőlapot
a Barabás és az okmánybélyeget a Richter. Neki az apja… Ő az
apjától…</p>
<p>A tanár közbevágott:</p>
<p>– Lopta? Mi? Richter!</p>
<p>Richter előállt és lesütötte a szemét.</p>
<p>– Loptad?</p>
<p>Némán intett, hogy igen. A tanár úr a fejét csóválta:</p>
<p>– Micsoda romlottság! Mi az apád?</p>
<p>– Dr. Richter Ernő köz- és váltóügyvéd. De az egylet visszalopta
a bélyeget.</p>
<p>– Hogy-hogy?</p>
<p>– Hát mert én elloptam a papától a bélyeget és aztán féltem és
az egylet adott nekem egy koronát és én vettem rajta egy másik
bélyeget és visszaloptam az íróasztalra. És a papa rajtakapott, nem
amikor loptam, <span class="pagenum"><a name="Page_85" id=
"Page_85">-85-</a></span> hanem amikor visszatettem és a nyakam
közé sózott érte…</p>
<p>A tanár egy szigorú pillantására kijavította:</p>
<p>– Megvert érte és külön még megpofozott, mert visszatettem és
kérdezte, hogy hol loptam és én nem akartam megmondani, mert akkor
megint külön megpofozott volna, hát azt mondtam, hogy a Kolnaytól
kaptam és akkor ő azt mondta, hogy «tüstént vidd vissza a
Kolnaynak, mert az bizonyára valahol lopta» – és én visszavittem a
Kolnaynak és ezért van most az egyletnek két bélyege.</p>
<p>Gondolkodóba esett ezen Rácz tanár úr:</p>
<p>– Hát minek vettetek új bélyeget, hiszen a régit is
visszatehetted volna!</p>
<p>– Azt nem lehetett – felelte helyette Kolnay – mert már a hátán
volt az egylet pecsétje.</p>
<p>– Pecsét is van? Hol a pecsét?</p>
<p>– A Barabás a pecsétőr.</p>
<p>Most Barabáson volt a sor. Most ő lépett elő. Gyilkos pillantást
vetett Kolnayra, akivel mindig baja volt. Még emlékezetében volt a
kalapügy a grundon… De nem tehetett semmi egyebet, szépen letette a
gummiból készült bélyegzőt a zöld tanári asztalra, a hozzávaló
tinta-párnás bádogskatulyával együtt. A tanár megnézte a
pecsétnyomót. Ez volt ráírva: «Gittgyűjtő Egyesület, Budapest,
1889.» Rácz tanár úr elfojtotta a mosolygását és megint megcsóválta
a fejét. Ezen fölbátorodott Barabás. Az asztal felé nyúlt és vissza
akarta venni a pecsétnyomót. De a tanár úr rátette a kezét.
<span class="pagenum"><a name="Page_86" id=
"Page_86">-86-</a></span></p>
<p>– Mit akarsz?</p>
<p>– Kérem – vágta ki Barabás – én esküt tettem, hogy inkább az
életemmel is megvédelmezem a pecsétet, de a kezemből ki nem
adom.</p>
<p>A tanár úr zsebre dugta a pecsétet.</p>
<p>– Csönd! – mondta.</p>
<p>De Barabás most már nem maradt nyugton:</p>
<p>– Akkor – szólt – tessék a Cselétől a zászlót is elvenni.</p>
<p>– Hát zászló is van? Add ide – mondta a tanár a Csele felé
fordulva. Csele belenyúlt a zsebébe és egy picike kis drótnyelű
zászlót húzott onnan elő. Ezt is a nővére csinálta, mint a grund
zászlaját. Általában, az ilyen varrnivaló dolgokat mind a Csele
nővére csinálta. De ez a zászló piros-fehér-zöld volt s ez volt
ráírva: «Gittgyűjtő Egyesület, Budapest, 1889. Esküszünk, hogy
rabok továb nem leszünk».</p>
<p>– Hm – szólt a tanár úr – ki az a finom madár, aki
<i>tovább</i>-ot egy b-vel írja? Ki írta ezt?</p>
<p>Senki nem felelt. A tanár úr dörgő hangon ismételte a kérdést:
Ki írta ezt?</p>
<p>Ekkor Csele gondolt egyet. Azt gondolta, hogy miért mártsa ő be
a bajba a fiúkat? A továbbot ugyan Barabás írta egy b-vel, de miért
szenvedjen Barabás? Tehát szerényen ezt mondta:</p>
<p>– A nővérem írta, kérem.</p>
<p>És nyelt egyet utána. Nem volt szép tőle, de megmentette ezzel a
pajtását… A tanár nem felelt semmit. És a fiúk most össze-vissza
kezdtek beszélni. <span class="pagenum"><a name="Page_87" id=
"Page_87">-87-</a></span></p>
<p>– Kérem, a Barabástól nem szép, hogy elárulta a zászlót –
jegyezte meg dühösen Kolnay.</p>
<p>Barabás mentegetőzött:</p>
<p>– Mindig velem van baja! Ha tőlem elvették a pecsétet, akkor már
úgyis vége az egyletnek.</p>
<p>– Csönd! – vágta el a vitát Rácz tanár úr. – Majd segítek én a
bajotokon. Ezennel fel van oszlatva az egylet és meg ne halljam
többé, hogy ilyesmikbe keveredtek. Magaviseletből valamennyien
szabályszerűt fogtok kapni és Weisz pedig kevésbé szabályszerűt,
mert ő volt az elnök.</p>
<p>– Pardon! – jegyezte meg szerényen Weisz – éppen ma voltam
utoljára az elnök, mert ma kellett volna a közgyűlésnek lenni és
már mást jelöltünk erre a hónapra!</p>
<p>– A Kolnayt jelöltük – mondta vigyorogva Barabás.</p>
<p>– Az nekem mindegy – szólt a tanár. – Holnap valamennyien itt
maradtok kettőig. Majd segítek én a bajotokon. Most pedig
mehettek!</p>
<p>– Alászolgája! – hangzott kórusban és mind megmozdultak. Ezt a
zavaros pillanatot Weisz arra használta fel, hogy a gitt után
nyúlt. A tanár meglátta:</p>
<p>– Nem hagyod békében?</p>
<p>Weisz alázatos pofát vágott:</p>
<p>– Hát a gittet nem kapjuk vissza?</p>
<p>– Nem. Sőt akinél még van, az adja rögtön vissza, mert ha
megtudom, hogy valamelyiknél maradt, azzal szemben a legszigorúbban
fogok eljárni.</p>
<p>Erre előlépett a Leszik, aki eddig hallgatott, mint a potyka.
Kivett a szájából egy darab gittet és odaragasztotta az egyleti
csomóhoz, fájó szívvel és maszatos kézzel. <span class=
"pagenum"><a name="Page_88" id="Page_88">-88-</a></span></p>
<p>– Több nincs?</p>
<p>Felelet helyett a Leszik kitátotta a száját. Mutatta, hogy nincs
több. A tanár úr a kalapját vette.</p>
<p>– És csak még egyszer halljam, hogy egyletet alapítottatok!
Takarodjatok haza.</p>
<p>A fiúk némán sompolyogtak ki, csak egyikük szólalt meg
csöndesen:</p>
<p>– Alászolgája! – mondta külön Leszik, mert az előbb, mikor a
többiek köszöntek, neki tele volt a szája.</p>
<p>A tanár úr elment s a föloszlatott gitt-egylet egyedül maradt.
Szomorúan néztek egymásra a fiúk. Kolnay a várakozó Bokának mesélte
el a kihallgatás történetét. Boka föllélekzett.</p>
<p>– Nagyon megijedtem – mondta, – mert már azt hittem, hogy a
grundot árulta el valaki…</p>
<p>Ezalatt Nemecsek odament a csoporthoz és suttogva szólt:</p>
<p>– Nézzétek… mialatt kihallgatott benneteket… és az ablaknál
álltam… egy új ablak volt… és…</p>
<p>Megmutatta a darab friss gittet, amit az ablakból kapart ki. A
többiek áhítattal nézték. Weisznek fölragyogott a szeme:</p>
<p>– Hát ha gitt van, akkor megint egylet is van! A grundon
megtartjuk a közgyűlést.</p>
<p>– A grundon! A grundon! – kiáltotta a többi is. És valamennyien
szaladni kezdtek, hazafelé. A lépcső visszhangzott a kiáltásaiktól,
amint a Pál-utcaiak jelszavát harsogták:</p>
<p>– Hahó! Hó! Hahó! Hó! <span class="pagenum"><a name="Page_89"
id="Page_89">-89-</a></span></p>
<p>És valamennyien kivágtattak a kapun. Boka egyedül ment, lassan.
Neki nem volt jókedve. Neki Geréb járt az eszében, az áruló Geréb,
aki a lámpát cipelte a füvészkerti szigeten. Gondolatokba mélyedve
ment haza, megebédelt s nekiállott a másnapi latin leckének…</p>
<p>Isten tudja, hogy csinálták ilyen gyorsan, de a gitt-egylet
tagjai már fél háromkor megjelentek a grundon. Barabás egyenesen
ebédről jött, mert még majszolt egy nagy darab kenyérhéjat. Az
ajtóban várta Kolnayt, hogy barackot nyomjon a fejére. Sok volt már
a Kolnay rovásán.</p>
<div class="figcenter" style="width: 313px;"><a href=
"images/i009hq.png"><img src="images/i009.png" alt=
"Felelet helyett Leszik kitátotta a száját." title=
"Felelet helyett Leszik kitátotta a száját." /></a>
<p class="caption">Felelet helyett Leszik kitátotta a száját.</p>
</div>
<p>Mikor teljes számban voltak, Weisz a farakások közé hívta
őket.</p>
<p>– Megnyitom a közgyűlést, – mondta rettentő komolyan.</p>
<p>Kolnay, aki már megkapta, sőt Barabásnak vissza is adta a
barackot, azon a nézeten volt, hogy a tanári tilalom ellenére fönn
kell tartani az egyletet. <span class="pagenum"><a name="Page_90"
id="Page_90">-90-</a></span></p>
<p>Barabás azonban meggyanusította:</p>
<p>– Azért mondja, mert most rajta a sor elnöknek lenni. Én azt
mondom, hogy elég volt a gitt-egyletből. Ti itt mind sorra elnökök
vagytok, mi meg hiába rágjuk a gittet. Én már utálom. Hát már egyéb
se legyen a szájamban, csak folyton ez a ragacs?</p>
<p>Most Nemecsek akart felszólalni.</p>
<p>– Szót kérek, – mondta az elnöknek.</p>
<p>– A titkár úr szót kér – mondta komolyan Weisz és csöngetett egy
kis kétkrajcáros csöngetyűvel.</p>
<p>Nemecsekbe azonban, aki a gitt-egyletben titkári tisztet viselt,
belefagyott a szó. Meglátta az egyik farakás mellett Gerébet. Senki
más nem tudta Gerébről azt, amit ő tudott, amit azon az emlékezetes
estén Bokával együtt ő is látott. Geréb egyedül sompolygott a
farakások között és egyenesen a felé a kis gunyhó felé futott,
amelyben a tót lakott a kutyájával. Nemecsek érezte, hogy neki
kötelessége szemmel tartani az árulót, vigyázni minden lépésére.
Boka azt mondta, hogy addig, amíg ő nem jön, Gerébnek nem szabad
megtudnia, hogy látták a vörösingesekkel ülni a lámpa körül, a
szigeten. Hadd higyje, hogy senki sem tud a dolog felől.</p>
<p>De most itt volt, itt sompolygott. Nemecsek mindenáron tudni
akarta, hogy miért megy a tóthoz. Tehát így szólt:</p>
<p>– Köszönöm, elnök úr, de a beszédemet majd máskor mondom el.
Eszembe jutott, hogy valami dolgom van.</p>
<p>Weisz megint megrázta a kis csengőt:</p>
<p>– A titkár úr elhalasztja a beszédjét. <span class=
"pagenum"><a name="Page_91" id="Page_91">-91-</a></span></p>
<p>De a titkár úr akkor már szaladt. Szaladt, de nem Geréb után,
hanem elébe. Keresztülvágtatott az üres telken és kiment a
Pál-utcára. Innen a Mária-utcába kanyarodott és lóhalálában
száguldott a gőzfűrész kapuja felé. Majd hogy el nem gázolta egy
hatalmas aprófás szekér, amely ép akkor döcögött ki a kapun. A kis
vaskémény pöfögött, köpködte a fehér gőzt. A gőzfűrész fájdalmasan
visított benn a házban, mintha azt mondta volna:</p>
<p>– Viiiigyázz! Viiiigyázz!</p>
<p>– Bizony vigyázok is! – felelt neki futtában Nemecsek s a kis
ház mellett elhaladva, lekerült a farakások közé s egyenesen a tót
gunyhója mögé ment. A tót gunyhójának menedékes volt a teteje és
majdnem összeért ennek a tetőnek a széle azzal a farakással, amely
a gunyhó mögött volt. Nemecsek felkapaszkodott a farakásra s
hasrafeküdt rajta. Oldalt pislogott ki és várta, hogy most mi lesz.
Mit akarhat Geréb a tóttól? Talán a vörösingeseknek valamely
hadicsele volt ez? Elhatározta, hogy kihallgatja a beszélgetést,
bármi történjék is vele. Ó, mily dicsőséget fog ez neki hozni! Mily
büszke lesz, amiért ő fedezte fel ezt az újabb árulást!</p>
<p>Amint várt, nézegetett, egyszerre meglátta Gerébet. Geréb
lassan, óvatosan közeledett a gunyhó felé s folyton
hátratekintgetett attól való féltében, hogy követi valaki. S csak
miután meggyőződött arról, hogy senki se jön utána, vágott neki
bátran az útnak. A tót nyugodtan üldögélt a gunyhó előtt a padon s
szívta a pipájából <span class="pagenum"><a name="Page_92" id=
"Page_92">-92-</a></span> azokat a szivarvégeket, amiket a fiúk
szoktak volt neki hozni. Mert mindenki gyűjtötte a szivarvégeket
Janónak.</p>
<p>Felugrott mellőle a kutya. Egyet-kettőt vakkantott Geréb felé,
de mikor megérezte, hogy idevaló ember, visszafeküdt a helyére.
Geréb egészen közel ment Janóhoz, úgy, hogy a háztető elrejtette
őket Nemecsek szeme elől. De most már merész lett a kis szőke.
Halkan, olyan halkan, ahogy csak tudott, átmászott a farakásról a
gunyhó tetejére. Hasrafeküdt a tetőn is és úgy csúszott előre,
fölfelé, hogy majd elől, az ajtó fölött kidugja a fejét és lenézzen
rájuk. Egyet-kettőt reccsentek is a deszkák alatta s ilyenkor
Nemecsek úgy érezte, hogy az ereiben megáll a vér… De tovább
mászott, óvatosan előredugta a fejét és ha e pillanatban a tótnak
vagy Gerébnek eszébe jutott volna, hogy fölnézzen, ugyancsak
megijedt volna, ha ott látja a deszkák peremén a Nemecsek okos kis
szőke fejét, amint tágranyitott szemmel figyel le azokra a
dolgokra, amik a gunyhó előtt történnek.</p>
<p>Geréb odalépett a tóthoz és barátságosan mondta neki:</p>
<p>– Jónapot Janó!</p>
<p>– Jónapot! – felelt a tót és ki se vette a pipát a szájából.</p>
<p>Geréb közel hajolt hozzá:</p>
<p>– Szivart hoztam Janó!</p>
<p>Erre már kivette szájából a pipát a tót. Felragyogott a szeme.
Szegény Jankónak életében nem sokszor <span class=
"pagenum"><a name="Page_93" id="Page_93">-93-</a></span> jutott
osztályrészül az a szerencse, hogy egészben lássa a szivart. Ő csak
olyankor jutott hozzá, amikor már valaki elszívta a javát.</p>
<p>Geréb három szivart vett elő a zsebéből és Janó markába
nyomta.</p>
<p>– Ejnye – gondolta magában Nemecsek – jól tettem hogy fölmásztam
ide. Ez akar valamit a tóttal, ha szivarral kezdi!</p>
<p>És hallotta, amint Geréb csöndesen mondta a tótnak:</p>
<p>– Janó jőjjön be velem a gunyhóba… nem akarok itt künn beszélni
magával… nem akarom, hogy meglássanak… valami fontos dologról van
szó. Lehet itt még szivart kapni nálam többet is!</p>
<p>És kihúzott a zsebéből egy egész marék szivart.</p>
<p>Nemecsek a fejét csóválta a háztetőn.</p>
<p>– Nagy komiszság lehet – gondolta, ha ilyen sok szivart
hozott!</p>
<p>Persze a tót örömmel ment be a gunyhóba s Geréb utána. Geréb
után besompolygott a kutya is. Nemecsek bosszankodni kezdett.</p>
<p>– Semmit se fogsz hallani abból, amit beszélnek – gondolta –
füstbe ment az egész jól kieszelt tervem…</p>
<p>És nagyon irigyelte a kutyát, amely besompolyoghatott utánuk,
még mielőtt becsukták az ajtót. Mert még az ajtót is becsukták
maguk után. Nemecseknek eszébe jutottak azok a mesék, amelyekben a
vasorrú bába fekete kutyává változtatja a királyfit – és igazán
most szívesen adott volna érte tíz-húsz finom üveggolyót, ha valami
vasorrú bába nehány percre fekete <span class="pagenum"><a name=
"Page_94" id="Page_94">-94-</a></span> kutyává varázsolta volna s
helyette a Hektorból csinált volna egy kis szőke Nemecseket. Hisz
elvégre kollégák voltak, közlegények voltak mind a ketten…</p>
<p>De a vasorrú bába helyett segítségére jött – egy vasfogú bogár.
Az a szegény szú, amely a fedél egyik deszkáját valamikor régen
kirágta s az egész családjával együtt jóllakott a jó puha fával,
nem is sejtve, hogy valamikor milyen nagy szolgálatot fog tenni a
Pál-utcai fiúknak. Ahol a szú megrágta a deszkát, ott vékonyabb
volt. Nemecsek ráhajtotta a fülét a deszkára és hallgatódzott.
Tompa hangok jöttek a kis gunyhóból és Nemecsek nemsokára örömmel
tapasztalta, hogy minden szót, amit benn egymással beszélnek,
kitünően hall. Geréb csöndesen beszélt, mint aki még ezen a
magányos helyen is fél, hogy meghallja valaki, amit mond. Ezt
mondta a tótnak:</p>
<p>– Janó legyen esze. Tőlem annyi szivart kaphat, amennyit akar.
De ezért meg kell tenni valamit.</p>
<p>Janó dörmögve kérdezte:</p>
<p>– Mit kell csinálni?</p>
<p>– Csak ki kell kergetni a fiúkat a grundról. Nem kell
megengedni, hogy itt lapdázzanak, hogy széthordják a
farakásokat.</p>
<p>Most néhány pillanatig nem hallatszott semmi. Nemecsek ebből
arra következtetett, hogy a tót gondolkozik. Aztán ismét
hallatszott a tót hangja:</p>
<p>– Ki kell kergetni?</p>
<p>– Igen.</p>
<p>– Miért? <span class="pagenum"><a name="Page_95" id=
"Page_95">-95-</a></span></p>
<p>– Mert mások akarnak idejárni. Ezek a mások csupa gazdag fiúk…
annyi szivar lesz, amennyi csak kell… még pénz is lesz…</p>
<p>Ez hatott.</p>
<p>– Pénz is lesz? – kérdezte Janó.</p>
<p>– Lesz. Forint lesz.</p>
<p>A forint aztán végleg lekenyerezte a tótot.</p>
<p>– Rendben van – mondta. – Ki fogjuk kergetni.</p>
<p>Csattant a kilincs, nyikorgott az ajtó. Geréb kilépett a
gunyhóból. De már akkor Nemecsek nem volt a háztetőn. Mint a
macska, oly ügyesen mászott le róla, talpraugrott és rohant a
farakások közt vissza, a grund felé. Nagyon izgatott volt a kis
szőke és érezte, hogy e pillanatban az összes fiúk sorsa, az egész
grund jövője az ő kezében van. Mikor a csoportot meglátta, már
messziről kiáltott:</p>
<p>– Boka!</p>
<p>De nem felelt senki.</p>
<p>Újra kiáltott:</p>
<p>– Boka! Elnök úr!</p>
<p>Egy hang felelt:</p>
<p>– Még nincs itt!</p>
<p>Nemecsek száguldott, mint a szélvész. Erről az esetről azonnal
értesíteni kell Bokát. Azonnal kell cselekedni, még mielőtt
kikergetik őket a birodalmukból. Mikor az utolsó farakás mellett
rohant el, meglátta a gitt-egylet tagjait, akik még mindig
gyűléseztek. Weisz még mindig komoly arccal elnökölt és amikor a
kis szőke elrobogott a közgyűlés mellett, rákiáltott: <span class=
"pagenum"><a name="Page_96" id="Page_96">-96-</a></span></p>
<p>– Hahó! Hó! Titkár úr!</p>
<p>Nemecsek futtában intett, hogy nem áll meg.</p>
<p>– Titkár úr! – süvöltött utána Weisz s hogy nagyobb legyen a
tekintélye, erősen megrázta az elnöki csengőt.</p>
<p>– Nem érek rá! – kiáltott vissza Nemecsek és szaladt, hogy Bokát
a lakásán keresse föl. Weisz ekkor az utolsó eszközhöz nyúlt.
Recsegő hangon kiáltott utána:</p>
<p>– Közlegény! Állj!</p>
<p>Erre aztán meg kellett állnia, hiszen Weisz hadnagy volt…
Dúlt-fúlt mérgében a kis szőke, de kénytelen volt engedelmeskedni,
mihelyt Weisz elővette a rangját.</p>
<p>– Parancsol, hadnagy úr?</p>
<p>És haptákba állt.</p>
<p>– Kérem – mondta a gitt-egylet elnöke – épp most mondtuk ki,
hogy a gitt-egylet mától fogva mint titkos egylet fog tovább
működni. Új elnököt is választottunk.</p>
<p>A fiúk lelkesen kiáltották az új elnök nevét:</p>
<p>– Éljen Kolnay!</p>
<p>Csak Barabás mondta vigyorogva:</p>
<p>– Abcug Kolnay.</p>
<p>Az elnök pedig folytatta:</p>
<p>– Ha titkár úr meg akarja tartani a titkári állást, akkor most
velünk együtt le kell tennie a titoktartási becsületszót, mert ha
Rácz tanár úr megtudja, hogy…</p>
<p>Ebben a pillanatban meglátta Nemecsek a farakások közt
sompolyogni Gerébet. Ha Geréb most elmegy, vége mindennek… Vége az
erődöknek, vége a grundnak… <span class="pagenum"><a name="Page_97"
id="Page_97">-97-</a></span> De ha Boka itt a lelkére beszélne, még
talán erőt venne rajta a jobb érzés. A kis szőke majdnem sírt
dühében. Belevágott az elnök szavába:</p>
<div class="figcenter" style="width: 285px;"><a href=
"images/i010hq.png"><img src="images/i010.png" alt=
"«Pénz is lesz.»" title="«Pénz is lesz.»" /></a>
<p class="caption">«Pénz is lesz.»</p>
</div>
<p>– Elnök úr… Én nem érek rá… nekem el kell mennem…</p>
<p>Weisz szigorúan kérdezte:</p>
<p>– Talán fél a titkár úr? Talán attól fél a titkár úr, hogy ha
rájönnek, önt is megbüntetik?</p>
<p>De Nemecsek már nem figyelt rá. Csak Gerébet nézte, aki
meglapult a farakások között s azt várta, <span class=
"pagenum"><a name="Page_98" id="Page_98">-98-</a></span> hogy a
fiúk másfelé menjenek s ő azalatt kiosonhasson az utcára… És mikor
ezt meglátta, se szó, se beszéd, a faképnél hagyta a gitt-egyletet,
összefogta elől a kabátját s uccu neki – mint a szélvész,
keresztülvágtatott a grundon és kirohant a kapun.</p>
<p>Néma csönd lett a közgyűlésen. A síri csöndben aztán megszólalt
az elnök, síri hangon:</p>
<p>– A tisztelt tagok mindnyájan látták Nemecsek Ernő viselkedését.
Kijelentem, hogy Nemecsek Ernő gyáva!</p>
<p>– Úgy van! – harsogta a közgyűlés.</p>
<p>Sőt Kolnay ezt kiáltotta:</p>
<p>– Áruló!</p>
<p>Richter izgatottan jelentkezett szólásra:</p>
<p>– Indítványozom, hogy a gyáva árulót, aki az egyletet a bajban
cserbenhagyta, csapjuk le a titkárságról, zárjuk ki az egyletből s
vegyük bele a titkos jegyzőkönyvbe, hogy áruló!</p>
<p>– Éljen! – hangzott egyszerre minden torokból. S az elnök néma
csöndben hirdette ki az ítéletet:</p>
<p>– A közgyűlés Nemecsek Ernőt gyáva árulónak jelenti ki, a
titkárságból lecsapja és az egyletből kizárja. Jegyző úr!</p>
<p>– Jelen! – szólt Leszik.</p>
<p>– Vegye be a jegyzőkönyvbe, hogy Nemecsek Ernőt a közgyűlés
árulónak nyilvánítja és írja a nevét kis betűvel.</p>
<p>Moraj futott végig a közgyűlésen. Az alapszabályok szerint ez
volt a legszigorúbb büntetés. És sokan állták <span class=
"pagenum"><a name="Page_99" id="Page_99">-99-</a></span> körül
Lesziket, aki azonnal a földre ült, a térdére fektette az
ötkrajcáros füzetet, mely az egylet jegyzőkönyve volt s nagy
ákombákom betűkkel beleírta, hogy:</p>
<p>«nemecsek ernő áruló!!!»</p>
<p>Így vette el Nemecsek Ernőtől a gitt-egylet a becsületét…</p>
<p>Nemecsek Ernő pedig, vagy ha így jobban tetszik: nemecsek ernő
rohant, el a Kinizsi-utca felé, ahol Boka lakott egy kis szerény
földszintes házban. Berohant a kapu alá s ott egyenesen nekiszaladt
Bokának.</p>
<p>– Nini! – mondta Boka, mikor magához tért. – Hát te mit keresel
itt?</p>
<p>Nemecsek lihegve mondta el tapasztalatait s a kabátjánál fogva
húzta Bokát, hogy siessen. Most együtt szaladtak a grund felé.</p>
<p>– Te ezt mind hallottad, láttad? – kérdezte futtában Boka.</p>
<p>– Hallottam is, láttam is.</p>
<p>– És még ott van Geréb?</p>
<p>– Ha sietünk, még ott találjuk.</p>
<p>A klinika mellett meg kellett állniok. Szegény Nemecsek köhögni
kezdett. Nekitámaszkodott a falnak:</p>
<p>– Te csak… – mondta – te csak siess oda… én… én… majd kiköhögöm
magamat.</p>
<p>És nagyokat köhögött.</p>
<p>– Meg vagyok hűlve – mondta Bokának, aki nem mozdult mellőle. –
A füvészkertben hűltem meg… Mikor a tóba pottyantam, az még nem
volt baj. De az <span class="pagenum"><a name="Page_100" id=
"Page_100">-100-</a></span> üvegházban, mikor a medencében
kucorogtam, ott nagyon hűvös volt a víz. Ott végigfutott rajtam a
hideg.</p>
<p>Befordultak a Pál-utcába. S épp akkor, mikor bekanyarodtak a
sarkon, nyílott a palánk kis kapuja. Geréb jött ki rajta sietve.
Nemecsek hirtelen megfogta Bokát:</p>
<p>– Ott megy!</p>
<p>Boka tölcsért csinált a kezéből és harsány hangon kiáltott végig
a csöndes kis utcán:</p>
<p>– Geréb!</p>
<p>Geréb megállott és visszafordult. Mikor Bokát meglátta, nagyon
nevetett. És nevetve szaladt el előlük, ki a Körútra. A Pál-utca
házai közt élesen hangzott ez a gúnyos nevetés. Geréb kinevette
őket.</p>
<p>A két fiú úgy állt ott az utcasarkon, mintha leszögezték volna
őket. Geréb eltűnt a szemük elől. Érezték, hogy minden veszve van.
Nem szóltak egymáshoz egy árva szót sem s most már csöndesen
ballagtak a grund kis ajtaja felé. Belülről a lapdázó fiúk víg
lármája hallatszott ki s aztán egy harsány kiáltás: a
gitt-egyletiek éljenezték az új elnöküket… Odabenn még senkise
tudta, hogy ez a kis darabka föld talán már nem is az övék. Ez a
kis darab terméketlen, hepe-hupás pesti föld, ez a két ház közé
szorított kis rónaság, ami az ő gyereklelkükben a végtelenséget, a
szabadságot jelentette, ami délelőtt amerikai prairie volt, délután
magyar Alföld, esőben tenger, télen az északi sark, szóval a
barátjuk volt s azzá változott, amivé ők akarták, csakhogy
mulattassa őket. <span class="pagenum"><a name="Page_101" id=
"Page_101">-101-</a></span></p>
<p>– Látod – mondta Nemecsek – ők még nem is tudják…</p>
<p>Boka lehorgasztotta a fejét.</p>
<p>– Nem tudják – ismételte csöndesen.</p>
<div class="figcenter" style="width: 286px;"><a href=
"images/i011hq.png"><img src="images/i011.png" alt=
"Geréb kinevette őket." title="Geréb kinevette őket." /></a>
<p class="caption">Geréb kinevette őket.</p>
</div>
<p>Nemecsek a Boka fejében bízott. Nem vesztette el a reménységét,
amíg okos, higgadt kis barátját látta. Csak akkor ijedt meg igazán,
mikor meglátta Boka szemében az első könnyet és hallotta, amint az
elnök, maga az elnök mély szomorúsággal és reszkető hangon
mondta:</p>
<p>– Hát most mit csináljunk? <span class="pagenum"><a name=
"Page_102" id="Page_102">-102-</a></span></p>
<div class="chapter">
<h2>V.</h2>
</div>
<p>Két nappal ezután, csütörtökön, mikor a füvészkertre ráborult az
este, a kis hídon álló két őr egy sötét alak közeledtére fegyverbe
lépett.</p>
<p>– Tisztelegj! – kiáltotta az egyik.</p>
<p>S erre mind a ketten égnek emelték ezüstös végű lándzsáikat,
melyeken megcsillant a halvány holdsugár. A tisztelgés a
vörösingesek vezérének, Áts Ferinek szólt, aki sietve haladt
keresztül a hídon.</p>
<p>– Itt vannak mind? – kérdezte az őröktől.</p>
<p>– Igenis, kapitány úr.</p>
<p>– Geréb is itt van?</p>
<p>– Ő volt az első, kapitány úr.</p>
<p>A vezér némán szalutált, mire az őrök ismét fejük fölé emelték
lándzsáikat. Ez volt a vörösingesek fegyveres tisztelgése.</p>
<p>A sziget kis tisztásán akkor már összegyűltek volt az összes
vörösingesek. Mikor Áts belépett közéjük, az idősebbik Pásztor
elkiáltotta magát:</p>
<p>– Tisztelegj!</p>
<p>És a sok hosszú, ezüstpapiros végű lándzsa felugrott a fejek
fölé. <span class="pagenum"><a name="Page_103" id=
"Page_103">-103-</a></span></p>
<p>– Sietnünk kell fiúk – mondta Áts Feri, miután viszonozta a
köszöntést – mert egy kicsit elkéstem. Azonnal lássunk a dologhoz.
Gyujtsátok meg a lámpát.</p>
<p>A lámpát sohse volt szabad addig meggyujtani, amíg a vezér meg
nem érkezett. Ha a lámpa égett, az azt jelentette, hogy Áts Feri is
a szigeten van. A fiatalabbik Pásztor meggyujtotta a lámpát s a
vörösingesek körbe lekuporodtak a kis fény köré. Senki nem szólt,
mindenki a vezér szavát várta.</p>
<p>– Van valami jelenteni való? – kérdezte ez.</p>
<p>Szebenics jelentkezett.</p>
<p>– Nos?</p>
<p>– Alássan jelentem, hogy a fegyvertárunkból hiányzik az a
piros-zöld zászló, amit kapitány úr a Pál-utcaiaktól
zsákmányolt.</p>
<p>A vezér összeráncolta a szemöldökét:</p>
<p>– A fegyverek közül nem hiányzik egy sem?</p>
<p>– Nem. Mint fegyvertáros, mikor idejöttem, megnéztem a romban a
tomahawkokat és a dárdákat. Egytől egyig mind ott volt, csak a kis
zászló hiányzott. Azt ellopta valaki.</p>
<p>– Lábnyomokat láttál?</p>
<p>– Igen. Mint minden este, a törvény szerint, úgy tegnap este is
fölhintettem finom homokkal a rom belsejét s mikor ma
megvizsgáltam, találtam benne egy kis lábnyomot, amely a hasadéktól
egyenesen abba a szögletbe vezetett, ahol a zászló volt s aztán a
szögletből kivezetett a hasadékig. Ott eltűnt a szemem elől, mert
ott már kemény és gyepes a föld. <span class="pagenum"><a name=
"Page_104" id="Page_104">-104-</a></span></p>
<p>– A lábnyom kicsi volt?</p>
<p>– Igen. Olyan kicsi, hogy sokkal kisebb, mint a Wendaueré, pedig
neki van köztünk a legkisebb lába.</p>
<p>Nagy csönd lett.</p>
<p>– Valami idegen járt a fegyvertárban – mondta a vezér. – Még
pedig Pál-utcai fiú volt.</p>
<p>Moraj futott végig a vörösingesek közt.</p>
<p>– Onnan sejtem – folytatta Áts – mert ha valami más gyerek lett
volna, elvitt volna a fegyverek közül is legalább egyet. De ez csak
a zászlót vitte el. Valószínűleg megbíztak valakit a Pál-utcaiak,
hogy a zászlójukat lopja vissza. Nem tudsz erről Geréb?</p>
<p>Tehát Geréb már mint állandó kém szerepelt.</p>
<p>Felállott:</p>
<p>– Nem tudok róla.</p>
<p>– Jól van. Leülhetsz. Utána fogunk járni. De most intézzük el a
dolgunkat. Tudjátok, milyen szégyen esett meg rajtunk a multkor.
Mialatt valamennyien itt voltunk a szigeten, az ellenség egy piros
cédulát tűzött erre a fára. Nem tudtuk őket megfogni, olyan ügyesek
voltak. Két idegen fiú után szaladtunk egészen a
Tisztviselő-telepig és csak ott sült ki, hogy ők ok nélkül
szaladtak előlünk, mi pedig ok nélkül szaladtunk utánuk. A cédula
idetűzése nagy megszégyenítés volt ránk nézve és ezért bosszú jár.
A grund elfoglalását is elhalasztottuk addig, amíg Geréb
megvizsgálta a terepet. Most tehát Geréb jelentést fog tenni s mi
elhatározzuk, hogy mikor indulunk háborúba.</p>
<p>Gerébre nézett. <span class="pagenum"><a name="Page_105" id=
"Page_105">-105-</a></span></p>
<p>– Geréb! Állj fel.</p>
<p>Ismét felállt Geréb.</p>
<p>– Halljuk a jelentést. Mit végeztél.</p>
<p>– Én… – mondta kissé zavartan a fiú – azon a véleményen voltam,
hogy talán harc nélkül is megszerezhetjük azt a területet.
Elgondoltam, hogy hiszen valamikor én is közéjük tartoztam… és
miért legyek éppen én az oka, hogy… szóval én megvesztegettem azt a
tótot, aki a telekre felügyel és aki most majd ki fogja őket onnan…
onnan…</p>
<p>Beléje szorult a szó. Nem tudta folytatni, oly szigorúan nézett
a szemébe Áts Feri. És meg is szólalt, erős, mély hangján, melytől
annyiszor reszkettek meg a fiúk, amikor az erős legény valamiért
megharagudott rájuk:</p>
<p>– Nem – bömbölte – te, úgy látszik, még mindig nem ismered a
vörösingeseket. Nem megyünk mi vesztegetni, meg alkudozni. Ha nem
adják szépszerivel, hát elvesszük. Nem kell nekem se tót, se
kikergetés, aki mindene van! Micsoda alattomos dolog ez?!</p>
<p>Mindnyájan hallgattak és Geréb lesütötte a szemét. Áts Feri
fölállott:</p>
<p>– Ha gyáva vagy, eridj haza!</p>
<p>Villogó szemmel mondta ezt Gerébnek. És Geréb e pillanatban
nagyon megijedt. Érezte, hogy ha most a vörösingesek kitessékelik
maguk közül, akkor már igazán nincs sehol helye ezen a világon. Hát
fölemelte a fejét és bátor hangon próbált beszélni:</p>
<p>– Nem vagyok gyáva! Veletek vagyok, veletek tartok, hűséget
fogadok nektek! <span class="pagenum"><a name="Page_106" id=
"Page_106">-106-</a></span></p>
<p>– Ez már beszéd, – mondta Áts, de az arcán látszott, hogy nem
rokonszenvezik a jövevénnyel. – Ha velünk akarsz maradni, leteszed
a fogadalmat a mi törvényeinkre.</p>
<p>– Szivesen – mondta Geréb és föllélekzett.</p>
<p>– Adj hát kezet. Kezet fogtak.</p>
<p>– Mostantól kezdve hadnagyi rangod van nálunk. Szebenics majd ad
neked is lándzsát és tomahawkot s beírja a nevedet a titkos
névsorba. És most hallgass ide. Nem lehet halogatni a dolgot. A
támadás napját holnap tűzöm ki. Holnap délután valamennyien itt
gyülekezünk. A csapat fele a Mária-utca felől megy be és elfoglalja
az erődöket. A csapat másik felének te fogod kinyitni a Pál-utcai
kis kaput s ez a rész ki fogja kergetni a grundbelieket onnan, vagy
ha a farakások közé menekülnek, akkor az erődökből támadják meg
őket a többiek. Nekünk labdaterület kell és ezt meg fogjuk
szerezni, bármi történjék is!</p>
<p>Mindenki fölugrott.</p>
<p>– Éljen! – kiáltották mind a vörösingesek és lándzsáikat a
magasba emelték.</p>
<p>A vezér csöndet intett.</p>
<p>– Még meg kell tőled kérdeznem valamit. Nem gondolod, hogy a
Pál-utcaiak sejtik, hogy te hozzánk tartozol?</p>
<p>– Nem hinném – felelt az új hadnagy. – Még ha itt is volt valaki
közülük a multkor, mikor a piros cédulát a fára tűzték, nem
láthatott a sötétben.</p>
<p>– Tehát nyugodtan mehetsz be közéjük holnap délután?
<span class="pagenum"><a name="Page_107" id=
"Page_107">-107-</a></span></p>
<p>– Nyugodtan.</p>
<p>– Nem fognak gyanítani semmit?</p>
<p>– Nem. És ha gyanítanának is valamit, nem merne szólni egyik
sem, mert mind fél tőlem. Nincs azok közt egy bátor fiú sem!</p>
<p>Egy éles hang vágott egyszerre közbe:</p>
<p>– Dehogy nincs!</p>
<p>Körülnéztek. Áts Feri meglepetten kérdezte:</p>
<p>– Ki szólt?</p>
<p>Senki se felelt. És az éles hang újra megszólalt:</p>
<p>– Dehogy nincs!</p>
<p>Most már világosan hallották, hogy a hang a nagy fa tetejéről
jött. S rögtön ezután zörögni kezdtek az ágak, recsegett-ropogott
valami a nagy fa lombjai közt s egy pillanat múlva egy kis szőke
fiú mászott le a fáról. Mikor az utolsó ágról a földre ugrott,
nyugodtan letisztogatta a ruháját, megállott egyenesen, mint a
cövek és farkasszemet nézett a vörösingesek ámuló csapatjával.
Senki se szólt egy szót sem, úgy meglepett mindenkit ez a
váratlanul idetoppant kis vendég.</p>
<p>Geréb elsáppadt.</p>
<p>– Nemecsek! – mondta ijedten.</p>
<p>És a kis szőke felelt is.</p>
<p>– Igen. Nemecsek. Én vagyok. És ne kutassák, hogy ki lopta el a
Pál-utcai zászlót a fegyvertárból, mert azt én loptam el. Itt van,
ni. Nekem van az a kis lábam, ami még a Wendauer lábánál is kisebb.
És nem szóltam volna, fenn maradhattam volna a fa tetején, amíg
maguk mind el nem mentek volna, hiszen ott gubbaszkodtam
<span class="pagenum"><a name="Page_108" id=
"Page_108">-108-</a></span> már fél négy óta. De mikor Geréb azt
mondta, hogy köztünk nincs egy se, aki bátor volna, hát akkor
gondoltam: «megállj, majd én megmutatom neked, hogy akad még a
Pál-utcaiak közt is bátor fiú, ha nem más, hát a Nemecsek, a
közlegény!» Itt vagyok kérem, kihallgattam az egész tanácskozást,
visszaloptam a zászlónkat, most tessék csináljanak velem, amit
akarnak, verjenek meg, csavarják ki a kezemből a zászlót, mert
magamtól ugyan oda nem adom. Tessék, tessék, csak rajta! Hiszen én
egyedül vagyok, maguk meg tizen vannak.</p>
<p>Kipirult, ahogy így beszélt és kitárta a két karját. Az egyik
kezében a kis zászlót szorongatta. A vörösingesek nem tudtak
magukhoz térni ámulatukból s csak nézték ezt a csöpp kis szőke
legényt, aki az égből pottyant közibük s aki itt bátran, hangos
szóval kiabált az arcukba, fölemelt fővel, mintha olyan erős volna,
hogy el tudná páholni ezt az egész társaságot a két erős Pásztorral
és Áts Ferivel együtt.</p>
<p>Leghamarább a Pásztoroknak jött meg a hidegvérük. Odamentek a
kis Nemecsekhez és jobbról-balról megfogták a két karját. A
fiatalabbik Pásztor állt a jobboldalán és ez már a kezéhez is
nyúlt, hogy kicsavarja belőle a zászlót, mikor megszólalt a nagy
csöndben Áts Feri hangja:</p>
<p>– Megállj! Ne bántsátok.</p>
<p>A Pásztorok csudálkozva néztek a vezérre.</p>
<p>– Ne bántsátok – mondta ez. – Ez a fiú tetszik nekem! Bátor fiú
vagy, Nemecsek, vagy ahogy hívnak. Itt a kezem. Csapj fel közénk
vörösingesnek! <span class="pagenum"><a name="Page_109" id=
"Page_109">-109-</a></span></p>
<p>Nemecsek tagadólag rázta a fejét:</p>
<p>– Nem én! – mondta dacosan.</p>
<p>Reszketett a hangja, de nem a félelemtől, hanem az
izgatottságtól. Sápadtan, komoly tekintettel állott ott és
megismételte:</p>
<div class="figcenter" style="width: 329px;"><a href=
"images/i012hq.png"><img src="images/i012.png" alt=
"«Igen; én vagyok Nemecsek.»" title=
"«Igen; én vagyok Nemecsek.»" /></a>
<p class="caption">«Igen; én vagyok Nemecsek.»</p>
</div>
<p>– Nem én!</p>
<p>Áts Feri elmosolyodott. Azt mondta:</p>
<p>– Hát ha nem csapsz fel, azt se bánom. Én ugyan még nem hivtam
senkit közénk. Aki itt van, mind úgy kéredzkedett ide. Te voltál az
első, akit hivtam. De hát ha nem akarsz, nem jösz… <span class=
"pagenum"><a name="Page_110" id="Page_110">-110-</a></span></p>
<p>És hátat fordított neki.</p>
<p>– Mi legyen vele? – kérdezték a Pásztorok.</p>
<p>A vezér csak úgy félválról felelt:</p>
<p>– Vegyétek el tőle a zászlót.</p>
<p>Az idősebb Pásztor egy csavarintással kivette a Nemecsek gyönge
kis kezéből a piros-zöld zászlót. Fájt a csavarás, a Pásztoroknak
átkozottul kemény markuk volt, de a kis szőke összeszorította a
fogát és egy hang se röppent el az ajakáról.</p>
<p>– Megvan! – jelentette Pásztor.</p>
<p>Mindenki arra figyelt, hogy most mi lesz. Micsoda rettenetes
büntetést fog kitalálni a hatalmas Áts Feri. Nemecsek dacosan
állott a helyén és összeszorította az ajakát.</p>
<p>Áts Feri feléje fordult és intett a Pásztoroknak:</p>
<p>– Ez nagyon gyönge. Ezt nem illik elverni. Hanem… Fürösszétek
meg egy kicsit.</p>
<p>Nagy nevetés támadt a vörösingesek közt. Áts Feri is nevetett, a
Pásztorok is nevettek, Szebenics feldobta a sipkáját a levegőbe és
Wendauer ugrált, mint valami bolond. Még Geréb is nevetett a fa
alatt és ebben az egész vidám társaságban csak egy arc maradt
komoly: a Nemecsek kis arca. Meg volt hűlve s már napok óta
köhögött. Az édesanyja már a mai napra is megtiltotta neki, hogy
elmenjen hazulról, de a kis szőke nem bírta a szobában. Három
órakor megszökött hazulról és fél négytől estig a fa tetején ült a
szigeten. De a világért se szólt volna. Talán mondja azt, hogy meg
van hűlve? Még nagyobbat nevettek volna rajta és Geréb is nevetett
<span class="pagenum"><a name="Page_111" id=
"Page_111">-111-</a></span> volna, mint ahogy most nevetett: mind a
foga kilátszott, olyan szélesre húzta a száját. Hát nem szólt.
Tűrte, hogy az általános hahota közepette a sziget partjára
vezessék s ott a két Pásztor belenyomja a sekélyvízű tóba.
Félelmetes két fiú volt a két Pásztor. Az egyik a két kezét fogta
össze a másik a tarkóját tartotta. Nyakig belenyomták a vízbe s e
pillanatban mindenki ujjongott a szigeten. A vörösingesek vidám
táncot jártak a parton, a sapkáikat dobálták és nagyokat
kurjantottak:</p>
<p>– Huja, hopp! Huja, hopp!</p>
<p>Ez volt az ő kiáltásuk.</p>
<p>És a sok «huja hopp» összeolvadt a nagy kacagással, vidám lárma
verte föl a kis sziget esti csöndjét s a parton, ahol Nemecsek oly
szomorú szemmel nézegetett ki a vízből, mint valami bánatos kis
béka, ott állott szétterpesztett lábbal Geréb, nagyokat nevetve s a
fejével integetve a kis szőke felé.</p>
<p>Aztán eleresztették a Pásztorok és Nemecsek kimászott a tóból.
Most tört ki amúgy istenigazában a mulatság, amint csepegő-csurgó,
sáros ruháját meglátták. Kis kabátjáról csurgott a víz, s ahogy a
karját megrázta, úgy folyt ki a kabátujjából, mintha kannából
öntötték volna. Mindenki elugrott előle, mikor megrázta magát, mint
a vízzel leöntött pincsikutya. És gúnyos szavak röpködtek
feléje:</p>
<p>– Béka!</p>
<p>– Ittál?</p>
<p>– Mért nem úsztál egy kicsit?</p>
<p>Egyikre sem felelt. Keserűen mosolygott és simogatta
<span class="pagenum"><a name="Page_112" id=
"Page_112">-112-</a></span> vizes kabátját. De akkor elébeállt
Geréb, széthúzta vigyorogva a száját és kevélyes fejbólintással ezt
kérdezte tőle:</p>
<p>– Jó volt?</p>
<p>Nemecsek ráemelte nagy kék szemét és felelt:</p>
<p>– Jó volt – mondta csöndesen és hozzátette:</p>
<p>– Jó volt, sokkal jobb volt, mint a parton állni és kinevetni
engem. Inkább újesztendeig a vízben ülök nyakig, minthogy
összeszűrjem a levet a barátaim ellenségeivel. Én nem bánom, hogy a
vízbe nyomtatok. A multkor magam pottyantam a vízbe, akkor is itt
láttalak a szigeten az idegenek közt. De engem meghivhattok magatok
közé, hizeleghettek nekem, adhattok ajándékot, amennyit csak
akartok, semmi közöm hozzátok. És ha még egyszer a vízbe nyomtok és
ha még százszor és ezerszer a vízbe nyomtok, akkor is eljövök ide
holnap is, meg holnapután is. Majd csak megbújok valahol, ahol nem
vesztek észre. Nem félek én egyikőtöktől sem. És ha eljöttök
hozzánk a Pál-utcába, elvenni a földünket, hát majd mi is ott
leszünk! És meg fogom nektek mutatni, hogy ahol mi is tizen
vagyunk, ott másképpen fognak veletek beszélni, mint ahogy én most
itt beszélek. Könnyű volt velem elbánni! Aki erősebb, az győz. A
Pásztorok ellopták a golyóimat a múzeumkertben, mert ők voltak az
erősebbek. Most meg beledobtatok a vízbe mert ti vagytok az
erősebbek! Könnyű tíznek egy ellen! De én nem bánom. Engem meg is
verhettek, ha úgy tetszik. Hiszen ha akartam volna, nem kellett
volna a vízbe mennem. De én nem <span class="pagenum"><a name=
"Page_113" id="Page_113">-113-</a></span> csaptam fel közétek.
Inkább fojtsatok vízbe és verjetek agyon, de én ugyan nem leszek
áruló, mint valaki, aki ott áll ni… ott…</p>
<div class="figcenter" style="width: 291px;"><a href=
"images/i013hq.png"><img src="images/i013.png" alt=
"És a két őr haptákba vágta magát." title=
"És a két őr haptákba vágta magát." /></a>
<p class="caption">És a két őr haptákba vágta magát.</p>
</div>
<p>Kinyújtotta a karját és Gerébre mutatott, akinek most a torkán
akadt a nevetés. A lámpa fénye ráesett a Nemecsek szép kis szőke
fejére, víztől fényes ruhájára. Bátran, büszkén, tiszta szívvel
nézett a Geréb szemébe s Geréb ezt a nézést úgy érezte, mintha
valami súly szállott volna a lelkére. Elkomolyodott és
lehorgasztotta a fejét. És ebben a pillanatban úgy hallgatott
mindenki, olyan <span class="pagenum"><a name="Page_114" id=
"Page_114">-114-</a></span> nagy volt a csönd, mintha templomban
lettek volna a fiúk s tisztán lehetett hallani, amint a Nemecsek
ruhájáról a kemény földre csöpögött a víz…</p>
<p>A nagy csöndbe belekiáltott Nemecsek:</p>
<p>– Elmehetek?</p>
<p>Senki se felelt. Még egyszer kérdezte:</p>
<p>– Hát nem vertek agyon? Elmehetek?</p>
<p>És miután most se felelt neki senki, nyugodtan, szépen, lassan
elindult a híd felé. Egy kéz se mozdult, egyetlen egy fiú se
moccant meg a helyéről. Most mindenki érezte, hogy ez a csöpp szőke
gyerek valóságos kis hős, igazi férfi, aki megérdemelné, hogy
felnőtt ember legyen… A hídnál álló két őr, aki az egész esetet
végignézte, csak bámult rá, de hozzányúlni egyik se mert. Mikor
Nemecsek a hídra lépett, fölharsant Áts Feri mély, dörgő
hangja:</p>
<p>– Tisztelegj!!</p>
<p>És a két őr haptákba vágta magát s a magasba emelte ezüstös végű
lándzsáját. És mind a fiúk összecsapták a bokájukat és valamennyien
a magasba emelték lándzsáikat. Senki se szólt, mikor az ezüsthegyű
lándzsák megvillantak a holdfényen. Csak a Nemecsek léptei dobogtak
a hídon, amint távolodott. Aztán ez se hallatszott, csak valami
cuppogás, mint mikor valaki vízzel teli cipőben jár… Nemecsek
elment.</p>
<p>A szigeten zavartan néztek egymásra a vörösingesek. Áts Feri a
tisztás közepén állott és lehajtotta a fejét. Ekkor odalépett elébe
Geréb, fehéren, mint a fal. Motyogott valamit: <span class=
"pagenum"><a name="Page_115" id="Page_115">-115-</a></span></p>
<p>– Tudod… kérlek… – kezdte.</p>
<p>De Áts Feri hátat fordított neki. Ekkor Geréb visszament a
mereven álló fiúkhoz és odaállt az idősebb Pásztor elé.</p>
<p>– Tudod… kérlek – motyogta neki is.</p>
<div class="figcenter" style="width: 286px;"><a href=
"images/i014hq.png"><img src="images/i014.png" alt=
"De neki nem tisztelgett senki." title=
"De neki nem tisztelgett senki." /></a>
<p class="caption">De neki nem tisztelgett senki.</p>
</div>
<p>De Pásztor követte a vezér példáját. Ő is hátat fordított
Gerébnek, aki most tanácstalanul állott. Nem tudta, mit csináljon.
Aztán megszólalt, fojtott hangon:</p>
<p>– Úgy látszik, elmehetek.</p>
<p>Erre se felelt senki. És most ő indult el ugyanazon az úton,
amelyen az imént a kis Nemecsek. De neki <span class=
"pagenum"><a name="Page_116" id="Page_116">-116-</a></span> nem
tisztelgett senki. Az őrök a híd karfájára támaszkodtak és
belenéztek a vízbe. És Geréb léptei is elhangzottak a füvészkert
csöndjében…</p>
<p>Mikor a vörösingesek így magukra maradtak, Áts Feri megindult és
odament az idősebbik Pásztor elé. Egészen közel állott elébe, úgy,
hogy az arca majdnem érte Pásztor arcát. Csöndesen kérdezte
tőle:</p>
<p>– Te vetted el ettől a fiútól a golyóját a múzeumkertben?</p>
<p>Pásztor csöndesen felelt:</p>
<p>– Én.</p>
<p>– Az öcséd is ott volt?</p>
<p>– Igen.</p>
<p>– «Einstand» volt?</p>
<p>– Az.</p>
<p>– Hát nem megtiltottam, hogy a vörösingesek kis gyönge
gyerekektől golyót raboljanak?</p>
<p>A Pásztorok hallgattak. Áts Ferivel szemben nem volt ellenkezés.
A vezér szigorúan nézett rajtuk és ellentmondást nem tűrő hangon,
de nyugodtan szólt:</p>
<p>– Fürödjetek meg.</p>
<p>A Pásztorok értelmetlenül néztek rá.</p>
<p>– Nem értitek? Úgy, ahogy vagytok, ruhástul. Most ti fürödjetek
meg.</p>
<p>És mikor egyik-másik arcon mosolyt látott, ezt mondta:</p>
<p>– Aki pedig nevetni fog rajtuk, az szintén megfürdik.</p>
<p>Erre aztán mindenkinek elment a kedve a nevetéstől. <span class=
"pagenum"><a name="Page_117" id="Page_117">-117-</a></span> Áts
ránézett a Pásztorokra és most már sürgető hangon mondta:</p>
<p>– No, fürödjetek meg. Nyakig. Egy-kettő!</p>
<p>A csapathoz fordult:</p>
<p>– Hátra arc! Ne bámuljátok őket.</p>
<p>A vörösingesek sarkon fordultak és hátat fordítottak a tónak.
Sőt Áts Feri sem nézte, hogy hogyan hajtják végre magukon a
Pásztorok a büntetést. A Pásztorok pedig búsan, lassan mentek be a
tóba s engedelmesen beleültek a vízbe nyakig. A fiúk nem látták
őket, csak a lubickolásukat hallották. Áts Feri a tóra nézett s
meggyőződött arról, hogy a két fiú valóban nyakig merült a vízbe.
Ekkor kiadta a parancsot:</p>
<p>– Letenni a fegyvert. Indulj.</p>
<p>És elvezette a csapatot a szigetről. Az őrök elfujták a lámpát
és csatlakoztak a csapathoz, mely katonás léptekkel dobogott végig
a hídon és eltűnt a füvészkert sűrűjében…</p>
<p>A két Pásztor kimászott a vízből. Egymásra néztek, aztán
beledugták a zsebükbe kezüket, ahogy szokták s ők is elindultak.
Egy szót se beszéltek egymással és nagyon szégyelték magukat.</p>
<p>A sziget pedig magára maradt a holdvilágos tavaszi este
csöndjében… <span class="pagenum"><a name="Page_118" id=
"Page_118">-118-</a></span></p>
<div class="chapter">
<h2>VI.</h2>
</div>
<p>Mikor másnap délután a fiúk úgy félhárom körül sorra
beszállingóztak a grund kis ajtaján, a palánk belső részén nagy
papirlapot láttak, mely négy sarkán négy óriási szöggel volt a
deszkához szögezve.</p>
<p>A nagy papirlap kiáltvány volt, melyet éjszakája feláldozásával
Boka írt. Nagy, nyomtatott betűkkel volt pingálva, fekete tussal,
csak éppen a mondatok kezdőbetűi voltak vérpirosak. A kiáltvány
teljes szövege így hangzott:</p>
<div class="blockquot">
<p class="center"><b>Kiáltvány!!!</b></p>
<p>Most mindenkinek talpon kell lenni!</p>
<p>Birodalmunkat nagy veszedelem fenyegeti, és ha nem leszünk
bátrak, az egész területet elveszik tőlünk!</p>
<p>Veszélyben a grund!</p>
<p>A vörösingesek meg akarnak bennünket támadni!</p>
<p>De mi ott leszünk, és ha kell, életünkkel is megvédelmezzük
birodalmunkat!</p>
<p>Mindenki teljesítse kötelességét!</p>
<p class="right">Az elnök.</p>
</div>
<p>Ma nem volt kedve senkinek sem a métázáshoz. A lapda csöndesen
pihent Richter zsebében, mert ő volt a lapdatáros. A fiúk föl-alá
jártak, beszélgettek a nemsokára elkövetkezendő háborúról, majd
újra meg újra visszatértek <span class="pagenum"><a name="Page_119"
id="Page_119">-119-</a></span> a palánkra ragasztott kiáltványhoz,
tízszer, hússzor is elolvasták a lelkesítő szavakat. Többen már
könyv nélkül is megtanulták és egy-egy farakás tetejéről harcias
hangon szavalták le az alant állóknak, akik viszont szintén könyv
nélkül tudták, de azért tátott szájjal hallgatták, s miután
végighallgatták, visszasiettek a palánkhoz, újra elolvasták és
aztán maguk is egy farakás tetejére másztak és ők is
elszavalták.</p>
<p>Az egész csapat tele volt ezzel a kiáltvánnyal, mely első volt a
maga nemében. Igazán, nagyon nagy lehetett a baj s igen komoly a
veszedelem, ha Boka arra határozta el magát, hogy kiáltványt bocsát
ki a saját legmagasabb aláírásával.</p>
<p>Egyes részleteket már hallottak a fiúk. Itt-ott hallatszott
Geréb neve, de biztosat nem tudott róla senki. Az elnök különböző
okokból jónak látta titokban tartani a Geréb ügyét. Többek közt
azért is, mert úgy számított, hogy itt, a grundon fogja rajtakapni
s itt fogja azonnal törvényszék elé állítani. Arra persze még maga
Boka se gondolt, hogy a kis Nemecsek a maga szakállára kiszökik a
füvészkertbe s ott az ellenséges hadak táborának kellő közepén
világraszóló botrányt csinál… Ezt csak ma délelőtt tudta meg az
elnök az iskolában, a latin óra után, mikor a pincében, ahol a
pedellus a vajaskenyereket árulta, Nemecsek félrehívta és mindent
elmondott neki. A grundon azonban még félháromkor is teljes
bizonytalanság uralkodott s mindenki az elnököt várta. Az általános
izgatottsághoz járult még egy külön izgatottság is. A gitt-egylet
kebelében botrány tört ki. <span class="pagenum"><a name="Page_120"
id="Page_120">-120-</a></span> Az egyleti gitt kiszáradt.
Megrepedezett és használhatatlanná vált, amit úgy kell érteni, hogy
nem lehetett többé nyomkodni. Ez kétségkívül az elnök hibája volt,
hisz azt talán a történtek után magyarázni se kell, hogy az egyleti
elnök kötelessége volt a gittet meg-megrágni. Kolnay, az új elnök
ezt a kötelességet a legrútabbúl elmulasztotta. Könnyű kitalálni,
hogy kinek volt ez ellen leghamarabb kifogása. Barabás volt az, aki
szóvá tette. Egyiktől a másikhoz ment és éles szavakban kelt ki az
új elnök hanyagsága ellen. Szaladgálásának sikere is volt, mert öt
perc alatt sikerült a tagok egy részét rábírnia arra, hogy
rendkívüli gyűlés összehívását követeljék. Kolnay sejtette, hogy
miről van szó.</p>
<p>– Jól van, – mondta – de a grund ügye most előbbre való. A
rendkívüli gyűlést csak holnapra fogom összehívni.</p>
<p>De Barabás lármázott:</p>
<p>– Ezt nem tűrjük! Úgy látszik, hogy az elnök úr megijedt!</p>
<p>– Tőled?</p>
<p>– Nem tőlem, hanem a közgyűléstől! Követeljük, hogy még mára
hívja össze a gyűlést.</p>
<p>Kolnay éppen felelni akart erre, mikor a kapu felől felhangzott
a Pál-utcaiak jelszava:</p>
<p>– Hahó! Hó! Hahó! Hó!</p>
<p>Mind odanéztek. Boka lépett be a kis kapun. Mellette Nemecsek
jött, nagy piros, horgolt kendővel a nyaka körül. Az elnök
megérkezése megakasztotta a vitát. Kolnay hirtelen engedett.
<span class="pagenum"><a name="Page_121" id=
"Page_121">-121-</a></span></p>
<p>– Hát jó, még ma megtartjuk a közgyűlést. De most előbb
meghallgatjuk Bokát.</p>
<p>– Ebbe belenyugszom, – felelt Barabás, de már akkor a
gitt-egylet tagjai a többiekkel együtt mind Boka köré sereglettek
és ezer kérdéssel ostromolták.</p>
<p>Ők is odasiettek a csoporthoz. Boka intett, hogy csönd legyen.
Aztán nagy figyelem közepette ezt mondotta:</p>
<p>– Fiúk! Már olvashattátok a kiáltványban is, hogy milyen
veszedelem fenyeget bennünket. Kémeink az ellentáborban jártak és
megtudták, hogy a vörösingesek holnapra tervezik a támadást.</p>
<p>Nagy moraj lett erre. Azt senki se várta, hogy már holnap kitör
a háború.</p>
<p>– Igen, holnap – folytatta Boka – és így mától kezdve kihirdetem
az ostromállapotot. Följebbvalójának mindenki föltétlen
engedelmességgel tartozik s a tisztek valamennyien nekem tartoznak
engedelmeskedni. Ne higyjétek azonban, hogy ez valami gyerekjáték
lesz. A vörösingesek erős fiúk és sokan vannak. A küzdelem nagyon
heves lesz. Senkit se akarunk azonban kényszeríteni és ezért még
most kijelentem, hogy aki nem akar a harcban résztvenni, az
jelentkezzék!</p>
<p>Nagy csönd lett erre. Senki sem jelentkezett. Boka megismételte
a felszólítást:</p>
<p>– Aki nem akar résztvenni a háborúban, az álljon elő. Nem áll
elő senki?</p>
<p>Egyszerre kiáltottak mind:</p>
<p>– Senki! <span class="pagenum"><a name="Page_122" id=
"Page_122">-122-</a></span></p>
<p>– Akkor valamennyien adjátok szavatokat, hogy holnap két órakor
itt lesztek.</p>
<p>Sorra mindenki Boka elé járult és Boka mindeniktől a szavát
vette, hogy holnap eljön. Mikor rendre mindenkivel kezet fogott,
emelt hangon így szólt:</p>
<p>– Aki pedig holnap nem lesz itt, az becstelen szószegő és az be
ne tegye többé a lábát ide, mert bottal verjük ki.</p>
<p>Leszik kilépett a sorból:</p>
<p>– Elnök úr – mondta – mind itt vagyunk, csak Geréb nincs
itt.</p>
<p>Erre halálos csönd lett. Mindenki kiváncsian figyelt, hogy ugyan
mi is van Gerébbel. De Boka nem volt az a fiú, aki eltér az eredeti
tervétől. Ő nem akarta kiszolgáltatni Gerébet, csak úgy, hogy itt,
a többiek előtt kapja rajta.</p>
<p>Többen kérdezték:</p>
<p>– Mi van Gerébbel?</p>
<p>– Semmi – felelt nyugodtan Boka. – Arról majd máskor beszélünk.
Most egyelőre azon legyünk, hogy a csatát megnyerjük. Mielőtt
azonban a parancsokat kiosztanám, valamit ki kell jelentenem. Ha
van köztetek valami harag, hát annak most legyen vége. Akik
haragban vannak egymással, béküljenek ki.</p>
<p>Csönd lett.</p>
<p>– Nos? – kérdezte az elnök. – Nincs köztetek haragos?</p>
<p>Weisz szerényen szólt:</p>
<p>– Én úgy tudom…</p>
<p>– No, ki vele! <span class="pagenum"><a name="Page_123" id=
"Page_123">-123-</a></span></p>
<p>– Hogy… Kolnay… meg Barabás…</p>
<p>Boka ránézett Barabásra:</p>
<p>– Igaz ez?</p>
<p>Barabás elpirult.</p>
<p>– Igen – mondta – a Kolnay…</p>
<p>Kolnay meg azt mondta:</p>
<p>– Igen… a Barabás…</p>
<p>– Hát béküljetek ki azonnal, – rivallt rájuk Boka – mert
különben mind a kettőtöket kidoblak innen. Harcolni csak úgy lehet,
ha mindnyájan jóbarátai vagyunk egymásnak!</p>
<p>A két haragos odasomfordált Boka elé és kénytelen-kelletlen
nyújtott egymásnak kezet. Még el sem eresztették egymás kezét,
mikor Barabás megszólalt:</p>
<p>– Elnök úr!</p>
<p>– Mi kell?</p>
<p>– Egy kikötésem volna.</p>
<p>– Nos?</p>
<p>– Az, hogy… hogyha a vörösingesek véletlenül nem támadnának meg
bennünket… akkor… akkor… én megint haragban lehessek a Kolnayval,
mert…</p>
<p>Boka úgy nézett rá, mintha keresztül akarta volna szúrni ezzel a
szempillantással:</p>
<p>– Hallgass!</p>
<p>Erre elhallgatott Barabás. De dúlt-fúlt egy kicsit és sokért nem
adta volna, ha e pillanatban jól oldalba üthette volna Kolnayt, aki
vidáman mosolygott…</p>
<p>– Most pedig, – szólt Boka – közlegény, adja ide a haditervet.
<span class="pagenum"><a name="Page_124" id=
"Page_124">-124-</a></span></p>
<p>Nemecsek szolgálatkészen kapott a zsebéhez és egy papirlapot
vett onnan elő. Ez volt a haditerv, amit Boka ma ebéd után eszelt
ki. A haditerv ilyen volt:</p>
<div class="figcenter" style="width: 245px;"><a href=
"images/i015hq.png"><img src="images/i015.png" alt="" title=
"" /></a></div>
<p>Letette egy kőre, s a fiúk mind köréje kuporodtak. Mindenki
kiváncsian várta, hogy őt hova rendelik, hogy milyen szerep jut
neki. Boka pedig elkezdte magyarázni a haditervet:</p>
<p>– Figyeljetek jól ide. Nézzétek mindig a rajzot. Ez itten a mi
birodalmunknak a térképe. Az ellenség, a kémek jelentése szerint
egyszerre két oldalról fog támadni: a Pál-utca felől és a
Mária-utca felől. Menjünk sorra. Ez a két négyszög, amelybe A és B
van írva, jelenti a kapu védelmére rendelt két zászlóaljat. Az A
zászlóalj áll három emberből, Weisz vezérlete alatt. A B zászlóalj
szintén három emberből áll, Leszik vezérlete alatt. A Mária-utcai
kaput szintén két zászlóalj védi. Itt a C csapat vezére Richter, a
D csapat vezére Kolnay. <span class="pagenum"><a name="Page_125"
id="Page_125">-125-</a></span></p>
<p>Egy hang szólt közbe:</p>
<p>– Mért nem én?</p>
<p>– Ki volt az? – szólt szigorúan Boka.</p>
<p>Barabás jelentkezett.</p>
<p>– Megint te? Ha még egy szót szólsz, haditörvényszék elé
állítalak! Ülj le.</p>
<p>Barabás motyogott valamit és leült. Boka pedig folytatta a
magyarázatot:</p>
<p>– A fekete pontok, melyek E betűkkel és számokkal vannak
jelölve, az erődöket jelentik. Ezeket homokkal látjuk el, úgy, hogy
két-két ember elég minden erődre. Homokkal harcolni könnyű. Az
erődök különben oly közel vannak egymáshoz, hogyha az egyiket
megtámadják, a másik erőd is bombázhatja a támadókat. Az 1., 2. és
3. számú erődök a Mária-utcai rész felől védik a grundot, a 4., 5.
és 6. számú erődök pedig az A és B csapatokat támogatják
homokbombákkal. Hogy melyik erődbe ki megy, azt később fogom csak
megmondani. A zászlóaljparancsnokok pedig maguk választanak maguk
mellé két-két embert. Értitek?</p>
<p>– Igen! – volt az egyhangú válasz.</p>
<p>A fiúk most már mind tátott szájjal, kerekre nyílt szemmel ülték
körül a nagyszerű haditérképet, sőt némelyek noteszkönyvüket vették
elő és buzgón jegyezték azokat, amiket az elnökhadvezér
mondott.</p>
<p>– Na már most, – mondta Boka, – ez volt az elhelyezés. Most jön
a tulajdonképpeni hadiparancs. Figyeljen mindenki jól. Az A és B
csapatok, mikor a palánk <span class="pagenum"><a name="Page_126"
id="Page_126">-126-</a></span> tetejére küldött őrszem jelentést
tesz arról, hogy a vörösingesek közelednek, kinyitják a kaput.</p>
<p>– Kinyitjuk?</p>
<p>– Igenis, kinyitjátok. Mi nem zárkózunk be, mert mi fölvesszük a
harcot. Jőjjenek előbb be és aztán mi majd kiverjük őket. Tehát
kinyitják a kaput és beeresztik a csapatot. Amint az utolsó emberük
is bejött, megtámadják őket. Ugyanekkor a 4., 5. és 6. számú erődök
megkezdik a bombázást. Ez az egyik csapat kötelessége. Ez a
Pál-utcai hadsereg. Ha lehet, kiveritek őket, ha nem lehet,
legalább azt akadályozzátok meg, hogy a 3., 4., 5. és 6. számú
erődök által alkotott vonalon keresztül hatoljanak és a grundon
maradjanak. A másik hadsereg: a Mária-utcai hadsereg már nehezebb
feladatot kap. Figyeljetek jól, Richter és Kolnay. A C és D
zászlóalj a Mária-utcába küld őrszemet. Mikor a vörösingesek másik
csapatja a Mária-utca felől feltűnik, a zászlóaljak csatarendben
állnak. Mikor a nagy kapun bejönnek a vörösingesek, akkor mind a
két zászlóalj futást színlel. Ide nézzetek… a térképre… látjátok? A
C zászlóalj, ez a tied, Richter… beszalad a kocsiszínbe…</p>
<p>Az ujjával mutatta:</p>
<p>– Ide, ni. Érted?</p>
<p>– Értem.</p>
<p>– A D zászlóalj pedig, a Kolnayé, beszalad a Janó gunyhójába.
Most vigyázzatok, mert most következik a legfontosabb. És nézzétek
jól a térképet. A vörösingesek erre megkerülik jobbról-balról a
gőzfűrészt és a gőzfűrész <span class="pagenum"><a name="Page_127"
id="Page_127">-127-</a></span> mögött szembetalálják magukat a 1.,
2. és 3. számú erőddel. Ezek rögtön bombázni kezdenek. Ugyane
pillanatban a két zászlóalj előrohan, az egyik a kocsiszínből, a
másik a tót gunyhójából és hátbatámadja az ellenséget. Az ellenség,
ha bátran harcoltok, itt kutyaszorítóba kerül és kénytelen megadni
magát. Ha pedig nem adja meg magát, beszorítjátok őket a gunyhóba
és rájuk zárjátok az ajtót. Mikor ez megtörtént, a C zászlóalj a
gunyhó mellett, a D zászlóalj pedig a farakásokat megkerülve a 6.
számú erőd mellett bukkan ki és az A és B segítségére siet. Az 1.
és 2. számú erődök legénysége pedig a 4. és 5. számú erődbe megy és
hevesebbé teszi a bombázást. Ekkor aztán az A, B, C és D zászlóalj
egy vonalba sorakozva támad és hajtja a Pál-utcai kapu felé az
ellenséget, s ezalatt az összes erődök a fejünk fölött bombázzák az
ellenséget, mely az egyesült erőnek képtelen lesz ellentállani.
Akkor pedig kiverjük őket a Pál-utcai kapun! Megértettétek?</p>
<p>Óriási lelkesedés tört ki erre a kérdésre. Kendőket lobogtattak
és kalapokat dobáltak a magasba. Nemecsek lecsavarta a nyakáról a
nagy piros horgolt kendőt és náthás hangon kiáltotta bele az
általános éljenzésbe:</p>
<p>– Éljed az eldök!</p>
<p>– Éljen! – volt rá a felelet.</p>
<p>De Boka újra intett:</p>
<p>– Csönd! Még egyet. Én a C és D zászlóalj közelében fogok
tartózkodni a hadsegédemmel. Amit ő általa üzenek, azt úgy kell
vennetek, mintha én parancsoltam volna. <span class=
"pagenum"><a name="Page_128" id="Page_128">-128-</a></span></p>
<p>Egy hang megkérdezte:</p>
<p>– Ki a hadsegéded?</p>
<p>– Nemecsek.</p>
<p>Egy páran összenéztek. A gitt-egylet tagjai egy kicsit lökdösték
is egymást, hogy ez ellen tiltakozni kellene. Ilyen hangok
hallatszottak:</p>
<p>– Szólj már, no!</p>
<p>– Te szólj!</p>
<p>– Miért én? Szólj te!</p>
<p>Boka csudálkozva nézett rájuk:</p>
<p>– Talán valami kifogástok van ellene?</p>
<p>Leszik volt az egyetlen, aki szólni mert:</p>
<p>– Igen.</p>
<p>– Úgy-e micsoda?</p>
<p>– A gitt-egylet közgyűlésén, a multkor… mikor… Boka elvesztette
a türelmét. Rákiáltott Leszikre:</p>
<p>– Elég. Hallgass. Nem vagyok kiváncsi az ostobaságaitokra.
Nemecsek lesz a hadsegédem és punktum. Aki egy szót szól ellene, az
haditörvényszék elé áll.</p>
<p>Kissé szigorú volt ez a kijelentés, de mindenki belátta, hogy
háborús időben csak így lehet boldogulni. Tehát belenyugodtak abba,
hogy Nemecsek legyen a hadsegéd. Egy kis csöndes sugdolózás támadt
a gitt-egylet vezéremberei között. Azt mondták, hogy ez sértés a
gitt-egyletre nézve. És szégyelték, hogy a háborúban ilyen fontos
szerep jut annak, akiről az ő közgyűlésük kimondta, hogy áruló, s
akinek a nevét ők kis betűvel írták be az egylet fekete könyvébe.
Pedig, ha tudták volna… <span class="pagenum"><a name="Page_129"
id="Page_129">-129-</a></span></p>
<p>Most névsort húzott elő a zsebéből Boka. Felolvasta róla, hogy
kicsoda melyik erődbe van rendelve. A zászlóaljparancsnokok
kiválogatták a maguk két-két emberét. Mindez roppant komolyan ment,
s a fiúk oly izgatottak voltak, hogy egyik se szólt egy szót se.
Mikor mindez megtörtént, Boka kiadta a parancsot:</p>
<p>– Mindenki helyezkedjék el. Hadgyakorlatot fogunk tartani.</p>
<p>Hirtelen szétszaladtak mind, mindenki a helyére.</p>
<p>– Mindenki várjon, amíg újabb parancsot nem kap! – kiáltotta
utánuk Boka.</p>
<p>Most magára maradt a grund kellő közepén Nemecsekkel, a
hadsegéddel. A hadsegéd, szegény, nagyokat köhögött.</p>
<p>– Ernő, – mondta neki szelíden Boka – csavard vissza a kendőt a
nyakadra. Nagyon meghűtötted magad.</p>
<p>Nemecsek hálásan nézett a barátjára és úgy engedelmeskedett
neki, mintha a bátyja lett volna. Visszacsavarta a nagy piros
horgolt kendőt a nyakára, úgy, hogy csak a füle látszott ki
belőle.</p>
<p>Mikor ez megtörtént, Boka így szólt:</p>
<p>– Most majd egy parancsot fogok veled küldeni a 2. számú
erődbe.</p>
<p>– Figyelj jól…</p>
<p>De Nemecsek ebben a pillanatban valami olyat csinált, amilyet
eddig még soha. Belevágott a följebbvalója szavába:</p>
<p>– Bocsáss meg, – mondta – de előbb szeretnék neked valamit
mondani! <span class="pagenum"><a name="Page_130" id=
"Page_130">-130-</a></span></p>
<p>Boka összeráncolta a szemöldökét:</p>
<p>– Mi az?</p>
<p>– Itt az előbb, a gitt-egylet tagjai…</p>
<p>– Ugyan kérlek, – kiáltott türelmetlenül az elnök, – te is
komolyan veszed ezeket az ostobaságokat?</p>
<p>– Igen, – felelt Nemecsek, – mert ők is komolyan veszik. És én
érzem, hogy ők buták és én nem bánom, ha ők akármit is gondolnak
felőlem, de azt nem szeretném, ha te… ha te… ha te is
megvetnél.</p>
<p>– Ugyan miért vetnélek meg?</p>
<p>A nagy vörös kendő rojtjai közül pityergőre álló hang
felelt:</p>
<p>– Mert ők kimondták rólam… hogy… hogy áruló vagyok…</p>
<p>– Áruló? Te?</p>
<p>– Igen. Én.</p>
<p>– No erre igazán kiváncsi vagyok.</p>
<p>És Nemecsek akadozva, fojtott hangon adta elő a minap
történteket. Hogy épp akkor kellett sietnie, mikor a gitt-egylet
tagjai titkos fogadalmat tettek. Hogy ezért rögtön kaptak ezen a
véletlenségen és kijelentették, hogy azért szalad, mert nem mer a
titkos egyletbe belépni. Hogy áruló és becstelen.</p>
<p>És hogy mindez alapjában véve azért történt, mert a hadnagyok,
főhadnagyok és kapitányok kezdik rossz néven venni, hogy az elnök
nem velük pajtáskodik, hanem minden államtitokba az egyszerű
közlegényt avatja be. És végül, hogy beírták a nevét a fekete
könyvbe, csupa kis betűvel. <span class="pagenum"><a name=
"Page_131" id="Page_131">-131-</a></span></p>
<div class="figcenter" style="width: 297px;"><a href=
"images/i016hq.png"><img src="images/i016.png" alt="«Áruló? – Te?»"
title="«Áruló? – Te?»" /></a>
<p class="caption">«Áruló? – Te?»</p>
</div>
<p>Mindezt türelemmel hallgatta végig Boka. Aztán hallgatott
megint. Fájt neki, hogy a fiúk közt ilyenek is vannak. Boka okos
fiú volt, de azért azt még nem tudta, hogy más emberek egészen
mások, mint mi s hogy nekünk ezt mindig egy-egy fájdalmas érzés
árán kell megtanulnunk. Aztán szeretettel nézett a kis szőkére.</p>
<p>– Jól van, Ernő, – mondta – csak te menj a <span class=
"pagenum"><a name="Page_132" id="Page_132">-132-</a></span> dolgod
után és ne törődj velük. Most nem akarok semmit se szólni háború
előtt. De ha egyszer túl leszünk a háborún, majd szétütök én
közöttük. Hát most lovagolj hamar az 1. és 2. számú erődhöz és vidd
a parancsot, hogy azonnal másszanak át a 4. és 5. számú erődbe a
fiúk. Látni akarom, hogy mennyi időre van szükségük ehhez az
átmászáshoz.</p>
<p>A közlegény haptákba vágta magát, mereven szalutált és ámbátor e
percben arra gondolt, hogy milyen szomorú az, mikor a háború miatt
az ő becsületének a kérdése halasztást szenved, – minden
keserűségét elfojtotta és katonásan szólt:</p>
<p>– Igenis, elnök úr.</p>
<p>Azzal galoppozni kezdett. Felporzott utána a föld és a hadsegéd
nemsokára eltűnt a farakások közt, melyeknek tetején az erődökből
buksi gyerekfejek kandikáltak ki, tágra nyitott szemmel. Az arcukon
látható volt az izgatottság, amely a katonákat is előveszi ütközet
előtt, mint ezt a bátor és emberismerő haditudósítók leírásaiból
tudjuk.</p>
<p>Boka pedig egyesegyedül maradt a grund kellő közepén. A nagy
darab bekerített sík földre elhatott a robogó kocsik lármája, de
azért Boka mégis úgy érezte, mintha nem volna egy nagy város
közepén, hanem valahol messze, idegen földön, valami nagy
mezőségen, ahol holnap egy csata fogja eldönteni nemzetek sorsát. A
fiúk egy kiáltást sem hallattak, mindenki nyugodtan állott a helyén
és várta a parancsot. Boka érezte, hogy most minden tőle függ. Tőle
függ ennek a kis társaságnak <span class="pagenum"><a name=
"Page_133" id="Page_133">-133-</a></span> a jóléte, a jövője. Tőle
függenek a vidám délutánok, a lapdázások, a különféle játékok és
mulatságok, melyeket itt űzni szoktak a pajtásai. És Boka most
büszke volt, hogy ilyen szép feladatra vállalkozott.</p>
<p>– Igenis, – mondta magában – meg foglak védeni benneteket!</p>
<p>Körülnézett a kedves grundon. Aztán elnézett a farakások felé,
melyek mögűl kíváncsian emelkedett ki a gőzfűrész karcsú vaskéménye
s vígan köpködte a hófehér gőzfelhőcskéket, épp oly vígan és épp
olyan gondtalanul, mintha a mai nap is csak olyan volna, mint a
többi, mintha nem is volna most kockán minden, de minden…</p>
<p>Igen, Boka úgy érezte most magát, mint egy nagy hadvezér a döntő
csata előtt. A nagy Napoleonra gondolt… És elkalandozott a jövőbe.
Hogy lesz? Mint lesz? Mi lesz belőle? Vajjon katona lesz-e s igazi,
egyenruhás hadsereget fog-e vezényelni valamikor, valahol messze,
igazi csatatéren, – nem egy kis darab földért, mint amilyen kis
darab föld ez a grund, hanem azért a nagy darab édes földért, amit
hazának neveznek? Vagy orvos lesz, aki a betegségekkel vív
mindennap nagy, komoly és bátor csatát?</p>
<p>Csöndesen szállt le a koratavaszi alkony, ahogy Boka így
tünődött. Nagyot sóhajtott és elindult a farakások felé, hogy
szemlét tartson az erődök legénységén.</p>
<p>A fiúk meglátták a farakások tetejéről, hogy a hadvezér
közeledik feléjük. Az erődökben mozgolódás támadt. A homokbombákat
sorba rakták s mindenki haptákba állt. <span class=
"pagenum"><a name="Page_134" id="Page_134">-134-</a></span></p>
<p>De a vezér egyszerre csak megállott a fele úton és hátranézett.
Mintha hallgatóznék. Aztán megfordult és gyors léptekkel sietett
vissza, a palánk kis ajtajához.</p>
<p>Az ajtón kopogtattak. Boka félrehúzta a reteszt és kinyitotta a
kis kaput. Meglepetésében hátratántorodott.</p>
<p>Geréb állott előtte.</p>
<p>– Te vagy az? – mondta zavartan.</p>
<p>Boka nem tudott hamarjában felelni. Geréb lassan bejött és
becsukta maga mögött az ajtót. Boka még mindig nem tudta, mit akar.
De Geréb most nem volt oly vídám és nyugodt, mint máskor. Sápadt
volt és szomorú; kezével idegesen igazgatta a gallérját és látszott
rajta, hogy mondani akar valamit, de nem tudja, hogyan kezdje. Boka
se szólt, ő se szólt, így hát néhány pillanatig némán állottak
egymással szemben és egyik se tudta, mit csináljon. Végre is Geréb
szólalt meg:</p>
<p>– Azért jöttem, hogy… hogy beszéljek veled.</p>
<p>Erre aztán Bokának is megjött a hangja. Egyszerű, komoly hangon
felelt:</p>
<p>– Nekem veled semmi beszédem nincs. A legokosabb, ha most kimégy
ezen a kapun, úgy, ahogy bejöttél.</p>
<p>A fiú azonban nem fogadta meg ezt a tanácsot.</p>
<p>– Nézd, Boka, – mondta – én már tudom, hogy te mindenre
rájöttél. Tudom, hogy ti itt valamennyien tudjátok, hogy én a
vörösingesekhez pártoltam. Én most nem mint kém jöttem ide, hanem
mint jóbarát.</p>
<p>Csöndesen szólt Boka:</p>
<p>– Te ide mint jóbarát nem jöhettél.</p>
<p>Geréb lehorgasztotta a fejét. Arra el volt készülve,
<span class="pagenum"><a name="Page_135" id=
"Page_135">-135-</a></span> hogy gorombáskodni fognak vele, hogy ki
fogják kergetni, de azt nem várta, hogy ilyen csöndes szomorúsággal
fognak vele beszélni. Ez nagyon bántotta. Jobban, mintha megütötték
volna. Most már ő is halkan és szomorúan beszélt:</p>
<p>– Én azért jöttem, hogy jóvá tegyem a hibámat.</p>
<p>– Azt nem lehet, – mondta Boka.</p>
<p>– De én megbántam… nagyon megbántam… és visszahoztam tőlük a
zászlótokat, amit Áts Feri vitt el innen és amit a kis Nemecsek
visszalopott… és amit aztán a Pásztorok kicsavartak a kis Nemecsek
kezéből…</p>
<p>Ezt mondván, a kabátja alól előhúzta a kis piros-zöld zászlót.
Bokának felragyogott a szeme. A kis zászló meg volt gyűrve, meg
volt tépdesve, látszott rajta, hogy már harcok folytak érette. De
éppen ez volt a szép a kis zászlóban. Rongyos volt, mint egy igazi
zászló, amely csaták hevében rongyolódott el.</p>
<p>– A zászlót – mondta Boka – majd visszavesszük a vörösingesektől
mi magunk. És ha nem tudjuk visszavenni, akkor már úgyis hiába
minden… Akkor már úgyis elmegyünk innen, szétszóródunk… nem leszünk
többé együtt… De így nem kell a zászló. És te sem kellesz.</p>
<p>Azzal úgy tett, mintha indulni akarna. Mintha a faképnél akarná
hagyni Gerébet. De ez megfogta a kabátja szélét.</p>
<p>– János, – mondta elfulladó hangon – én belátom, hogy nagyot
vétettem ellenetek. Én jóvá akarom tenni a hibámat. Bocsássatok meg
nekem. <span class="pagenum"><a name="Page_136" id=
"Page_136">-136-</a></span></p>
<p>– Ó, – felelt Boka, – én már megbocsátottam neked.</p>
<p>– És visszavesztek?</p>
<p>– Azt már nem.</p>
<p>– Semmi módon?</p>
<p>– Semmi módon.</p>
<p>Geréb elővette a zsebkendőjét és a szeméhez emelte. Boka
szomorúan mondta neki:</p>
<p>– Ne sírj, Geréb, nem akarom, hogy itt előttem sírj. Menj szépen
haza és hagyj minket békében. Most persze ide jöttél, mert a
vörösingeseknél is elfogyott a becsületed.</p>
<p>Geréb zsebretette a zsebkendőjét és férfiasnak akart
látszani.</p>
<p>– Hát jó, – szólt – elmegyek. Ti engem már nem láttok többet. De
szavamat adom neked, hogy nem azért jöttem vissza ide, mert a
vörösingesek meggyűlöltek. Más oka volt ennek.</p>
<p>– Ugyan micsoda?</p>
<p>– Azt nem mondom meg. Talán még megtudod. De jaj nekem, ha ezt
te megtudod…</p>
<p>Nagyot nézett erre az elnök:</p>
<p>– Ezt nem értem.</p>
<p>– Most nem magyarázom meg, – dadogta Geréb és a kiskapu felé
indult. Ott megállott és visszafordult még egyszer. Ezt mondta:</p>
<p>– Hiába kérnélek mégegyszer, hogy vegyetek vissza?</p>
<p>– Hiába.</p>
<p>– Akkor hát… nem is kérlek.</p>
<p>Kirohant és becsapta a kis ajtót. Boka egy pillanatig
<span class="pagenum"><a name="Page_137" id=
"Page_137">-137-</a></span> habozott. Életében először volt
kegyetlen valakivel szemben. És már meg is mozdult, hogy utána
menjen, hogy utána kiáltson: «Gyere vissza, de aztán jól viseld
magad!», – mikor hirtelen eszébe jutott egy jelenet. Az a nevetés,
amellyel Geréb a minap elszaladt előle a Pál-utcában. Amikor
kinevette őket. Mikor ott állottak Nemecsekkel a gyalogjáró szélén,
szomorúan, lehorgasztott fővel, a fülükben azzal a gúnyos, kaján
nevetéssel, amellyel Geréb elugrott előlük. <span class=
"pagenum"><a name="Page_138" id="Page_138">-138-</a></span></p>
<div class="figcenter" style="width: 292px;"><a href=
"images/i017hq.png"><img src="images/i017.png" alt=
"«János, én belátom, hogy nagyot vétettem.»" title=
"«János, én belátom, hogy nagyot vétettem.»" /></a>
<p class="caption">«János, én belátom, hogy nagyot vétettem.»</p>
</div>
<p>– Nem, – szólt önmagának – nem hívom vissza. Ez rossz fiú.</p>
<p>Azzal megfordult, hogy a farakások felé menjen, de
meglepetésében meg kellett állnia. Ott álltak a farakások tetején
az összes fiúk, mind, valamennyien és nézték ezt a jelenetet. Még
azok is ott álltak, akik nem voltak az erődökbe rendelve. Az egész
kis hadsereg némán sorakozott fenn a szabályos fakockákon, egyik se
szólt egy szót sem, mindenik visszafojtott lélekzettel várta, hogy
mi fog történni Boka és Geréb között. És mikor Geréb kiment s Boka
a farakások felé indult, az elfojtott izgatottság kitört és az
egész hadsereg hirtelen, egyszerre, mint egy ember kezdett el
éljenezni.</p>
<p>– Éljen! – hangzott a sok friss gyerekhang a farakások felől és
sapkák repültek a levegőbe.</p>
<p>– Éljen az elnök!</p>
<p>S egy rettenetes fütty hasította végig a levegőt, akkora fütty,
amekkorát talán még a gőzmozdony se tud produkálni, ha még úgy
összeszedi is magát. Harsány, diadalmas fütty volt. Persze, hogy
Csónakos füttyentett. És boldogan nézett szét és vigyorogva
mondta:</p>
<p>– Na, soha életemben még nem fütyültem ilyen jóízűet!</p>
<p>Boka pedig megállott a grund közepén és meghatva, boldogan
szalutált a hadserege felé. Most megint a nagy Napoleonra gondolt.
Azt szerette ilyen nagyon az ő öreg gárdája…</p>
<p>Mindenki látta a jelenetet és most már mindenki tisztában volt
Gerébbel. Nem hallatszott odáig, hogy <span class=
"pagenum"><a name="Page_139" id="Page_139">-139-</a></span> a két
fiú mit beszélt a kapuban, de látták a mozdulatokat és ezekből
megértettek mindent. Látták Boka elutasító mozdulatát. Látták, hogy
nem adott neki kezet. Látták, amikor Geréb sírva fakadt s azt is,
ahogy elment. Akkor, mikor a kapuban visszafordult s visszaszólt
Bokának, mindnyájan megszeppentek egy kissé. Ezt suttogta
Leszik:</p>
<p>– Jaj… hátha most megbocsát neki.</p>
<p>De amikor Geréb mégis elment s látták, hogy Boka tagadólag rázza
a fejét, egyszeribe kitört belőlük a lelkesedés. És felharsant az
«éljen!», mikor az elnök feléjük fordult. Tetszett nekik, hogy az
elnökük nem gyerek, hanem komoly férfi. Szerették volna megölelni
és megcsókolni. De háborús volt az idő, nem lehetett egyebet tenni,
mint kiáltani. Azt aztán meg is tették, teli tüdőből, ahogy csak
bírta a torkuk.</p>
<p>– Kemény legény vagy, papuskám! – mondta Csónakos büszkén. De
meg is ijedt és kijavította hirtelen:</p>
<p>– Nem «papuskám»… bocsánat… elnök úr.</p>
<p>S ezzel megkezdődött a gyakorlat. Harsány vezényszavak
hangzottak, csapatok száguldoztak a farakások közt, erődöket
rohantak meg s repültek a homokbombák jobbra-balra. Minden pompásan
ment. A kiosztott szerepet mindenki jól tudta. S ez nagyra növelte
a lelkesedést.</p>
<p>– Győzni fogunk! – hallatszott mindenünnen.</p>
<p>– Ki fogjuk őket verni!</p>
<p>– Össze fogjuk kötözni a foglyokat!</p>
<p>– Magát Áts Ferit fogjuk elfogni! <span class="pagenum"><a name=
"Page_140" id="Page_140">-140-</a></span></p>
<p>Csak Boka maradt komoly.</p>
<p>– Ne szálljon a fejetekbe a dicsőség, – mondta nekik. – Majd
háború után legyetek jókedvűek. Most pedig aki akar, haza mehet.
Még egyszer mondom: aki holnap idején nem lesz itt, az
szószegő!</p>
<p>Ezzel vége volt a gyakorlatnak. De nem volt kedve senkinek sem
haza menni. Csoportokra oszlottak és a Geréb-ügyet beszélték
meg.</p>
<p>Barabás rikácsoló hangon kiabált:</p>
<p>– Gitt-egylet! Gitt-egylet!</p>
<p>– Mit akarsz? – kérdezték a fiúk.</p>
<p>– Közgyűlés!</p>
<p>Kolnaynak eszébe jutott a közgyűlés, melyet az imént megigért s
melynek színe előtt neki tisztázni kellett magát ama vád alól, hogy
az egyleti gittet ki hagyta száradni. Szomorúan nyugodott bele.</p>
<p>– Hát jó, – mondta – közgyűlés. Kérem a tisztelt tagokat,
vonuljunk félre.</p>
<p>És a tisztelt tagok, élükön a kárörvendő Barabással, kivonultak
a farakások közűl, előre, a palánk mellé, hogy ott tartsák meg a
közgyűlést.</p>
<p>– Halljuk, halljuk! – kiabált Barabás. Kolnay pedig hivatalos
hangon szólt:</p>
<p>– Megnyitom az ülést. Barabás úr jelentkezett szólásra.</p>
<p>– Khm, khm! – köszörülte a torkát vésztjóslóan Barabás. –
Tisztelt közgyűlés! Az elnök úrnak szerencséje volt, mert a
hadgyakorlat miatt már majdnem elmaradt ez a gyűlés, mely az
elnököt le fogja csapni. <span class="pagenum"><a name="Page_141"
id="Page_141">-141-</a></span></p>
<p>– Ohó! Ohó! – kiáltott az ellenpárt.</p>
<p>– Nekem hiába ohóznak, – ordított a szónok, – mert én tudom,
hogy mit beszélek! Az elnök úr a gyakorlattal elhalasztotta a
dolgot egy kicsit, de most már nem halaszthatja tovább. Mert
most…</p>
<p>Hirtelen abbahagyta. A palánk kis kapuján erős zörgetés
hallatszott s mostanában nagyon ijedeztek a fiúk minden zörgésre.
Nem lehetett tudni, nem az ellenség jön-e.</p>
<p>– Ki volt az? – kérdezte a szónok. És mindnyájan figyeltek.</p>
<p>Most újra hallatszott az erős, türelmetlen zörgetés.</p>
<p>– Az ajtón zörögnek, – mondta reszkető hangon Kolnay s azzal
kinézett a palánk deszkái közt levő hasadékon. Aztán csudálkozó
arccal fordult a fiúk felé:</p>
<p>– Egy úr van itt.</p>
<p>– Egy úr?</p>
<p>– Igen. Egy szakállas úr.</p>
<p>– Hát nyisd ki neki.</p>
<p>Kinyitotta a kaput. Valóban, egy jól öltözött úr lépett be, nagy
fekete, galléros felöltőben. Fekete körszakálla volt és szemüveget
viselt. Megállott a küszöbön és bekiáltott:</p>
<p>– Ti vagytok a Pál-utcai fiúk?</p>
<p>– Igen, – felelt az egész gitt-egylet egyszerre.</p>
<p>Erre bejött a köpönyeges ember és egyszerre szelidebben nézett
rájuk.</p>
<p>– Én a Gerébnek az apja vagyok, – mondta, miközben becsukta maga
mögött a kis kaput. <span class="pagenum"><a name="Page_142" id=
"Page_142">-142-</a></span></p>
<p>Erre csönd lett. Ez már komoly dolog volt, ha Gerébnek az apja
jött ide. Leszik oldalba lökte Richtert:</p>
<p>– Szaladj, hívd ide Bokát.</p>
<p>Richter elrohant a gőzfűrész felé, ahol Boka éppen a Geréb
viselt dolgait beszélte el a fiúknak. A körszakállas úr pedig a
gitt-egylethez fordult:</p>
<p>– Hát miért dobtátok ki innen a fiamat?</p>
<p>Kolnay állott elő:</p>
<p>– Mert elárult minket a vörösingeseknek.</p>
<p>– Kik azok a vörösingesek?</p>
<p>– Az egy másik csapat fiú, akik a füvészkertbe járnak… de most
el akarják tőlünk venni ezt a helyet, mert nekik nincs
lapdaterületük. Ezek a mi ellenségeink.</p>
<p>A szakállas ember összeráncolta a homlokát:</p>
<p>– A fiam most az imént sírva jött haza. Sokáig faggattam, hogy
mi baja, de nem akarta kivallani. Végre aztán, mikor
ráparancsoltam, annyit bevallott, hogy árulással gyanusítják. Hát
erre azt mondtam neki: «Én most veszem a kalapomat és elmegyek
azokhoz a fiúkhoz. Beszélni fogok velük és meg fogom tőlük
kérdezni, hogy mi igaz ebből. Ha nem igaz, akkor én követelni fogom
tőlük, hogy bocsánatot kérjenek tőled. Ha azonban igaz, akkor nagy
baj lesz belőle, mert a te apád világéletében becsületes ember volt
és nem fogja tűrni, hogy az ő fia a pajtásainak az árulója legyen.»
Ezt mondtam neki. Hát most itt vagyok és felszólítalak benneteket,
mondjátok meg becsülettel, igaz lelketekre, áruló volt-e köztetek
az én fiam, vagy nem. Nos?</p>
<p>Néma csönd lett erre. <span class="pagenum"><a name="Page_143"
id="Page_143">-143-</a></span></p>
<p>– Nos? – ismételte Geréb apja. – Ne féljetek tőlem. Mondjátok
meg az igazat. Nekem tudnom kell, hogy igaztalanul bántottátok-e a
fiamat, vagy hogy büntetést érdemel-e?</p>
<div class="figcenter" style="width: 353px;"><a href=
"images/i018hq.png"><img src="images/i018.png" alt=
"«Hát miért dobtátok ki innen a fiamat?»" title=
"«Hát miért dobtátok ki innen a fiamat?»" /></a>
<p class="caption">«Hát miért dobtátok ki innen a fiamat?»</p>
</div>
<p>Nem felelt senki. Nem akarta senki sem elkeseríteni ezt a jónak
látszó köpönyeges embert, aki ilyen nagyon féltékeny a kis
gimnazista fia jellemére. Ez pedig Kolnayhoz fordult:</p>
<p>– Te mondtad, hogy elárult benneteket. Most neked kell
bizonyítanod! Mikor árult el? Hogy árult el? <span class=
"pagenum"><a name="Page_144" id="Page_144">-144-</a></span></p>
<p>Kolnay hebegett:</p>
<p>– Én… én… én csak hallottam…</p>
<p>– Az semmi. Ki az, aki biztosat tud felőle? Ki látta? Ki
tudja?</p>
<p>Ebben a pillanatban feltűnt az erődök alatt Boka meg Nemecsek,
Richter hozta őket. Kolnay föllélekzett.</p>
<p>– Kérem, – mondta – ott jön… az a kis szőke… az a Nemecsek… az
látta. Az tudja.</p>
<p>Megvárták, amíg a három fiú a közelükbe érkezett. De Nemecsek
egyenest a kapu felé ment. Kolnay odakiáltott:</p>
<p>– Boka! Gyertek csak ide!</p>
<p>– Most nem lehet, – felelt Boka – tessék egy kicsit várni. A
Nemecsek nagyon rosszul van, köhögési rohamot kapott… most haza
kell kísérnem…</p>
<p>A köpönyeges ember, mikor meghallotta a Nemecsek nevét,
rákiáltott:</p>
<p>– Te vagy az a Nemecsek?</p>
<p>– Igen, – mondta halkan a kis szőke és odament a fekete
emberhez. Ez szigorúan mondta neki:</p>
<p>– Én a Geréb apja vagyok és azért jöttem ide, hogy megtudjam,
áruló-e a fiam, vagy nem. A pajtásaid azt mondják, hogy te láttad,
te tudod. Hát felelj igaz lelkedre: igaz ez, vagy nem?</p>
<p>Nemecseknek égett a láztól az arca. Most már komolyan beteg
volt. Lüktetett a halántéka, forró volt a keze. És olyan különös
volt körülötte az egész világ… Ez a szakállas, szemüveges bácsi,
aki olyan szigorúan szólt rá, mint ahogy Rácz tanár úr szokott
beszélni a <span class="pagenum"><a name="Page_145" id=
"Page_145">-145-</a></span> rossz tanulókkal… ez a sok bámuló fiú…
a háború… ez a sok izgalom, minden… és ez a szigorú kérdés, amely
mögött ott volt az is, hogy ha valóban áruló a Geréb-fiú, akkor
nagy baja lesz…</p>
<div class="figcenter" style="width: 285px;"><a href=
"images/i019hq.png"><img src="images/i019.png" alt=
"«Kinek köszönsz?»" title="«Kinek köszönsz?»" /></a>
<p class="caption">«Kinek köszönsz?»</p>
</div>
<p>– Felelj! – sürgette a fekete ember. – Most beszéljetek! Felelj!
Áruló volt? <span class="pagenum"><a name="Page_146" id=
"Page_146">-146-</a></span></p>
<p>És a kis szőke bátran felelt, a láztól piros arccal, a láztól
ragyogó szemmel, csöndesen, mintha ő lett volna a bűnös, aki most
bevall valamit:</p>
<p>– Nem, kérem. Nem áruló.</p>
<p>Az apa büszkén fordúlt a többiek felé:</p>
<p>– Hát akkor hazudtatok?</p>
<p>A gitt-egylet elképedve állott ott. Egy pisszenés se
hallatszott.</p>
<p>– Haha! – mondta gúnyosan a feketeszakállú ember. – Hát
hazudtatok! Mindjárt tudtam én, hogy az én fiam becsületes
gyerek!</p>
<p>Nemecsek alig állott a lábán. Szerényen kérdezte:</p>
<p>– Elmehetek?</p>
<p>A szakállas ránevetett:</p>
<p>– Elmehetsz, te kis mindentudó!</p>
<p>És Nemecsek kitámolygott az utcára Bokával. Most már összefolyt
a szeme előtt minden. Most már nem látott semmit. Zűrzavarban
táncolt előtte a fekete ember, az utca, a sok farakás, furcsa
szavak zúgtak a fülében. «Fiúk, az erődökre!» – süvítette egy hang.
Majd egy másik hang ezt mondta: «Áruló a fiam?» És a fekete ember
gúnyosan nevetett és nevetés közben akkorára nőtt a szája, mint az
iskola kapuja… és ezen a kapun Rácz tanár úr jött ki…</p>
<p>Nemecsek levette a kalapját.</p>
<p>– Kinek köszönsz? – kérdezte tőle Boka. – Hiszen egy lélek se
jár az egész utcában.</p>
<p>– Rácz tanár úrnak köszönök, – mondta halkan a kis szőke.
<span class="pagenum"><a name="Page_147" id=
"Page_147">-147-</a></span></p>
<p>És Boka sírni kezdett. Sietve vitte, húzta a sötétedő utcán haza
a kis barátját.</p>
<p>Benn a grundon előállt Kolnay és ezt mondta a fekete
embernek:</p>
<p>– Kérem, ez a Nemecsek egy hazug fráter. Mi árulónak mondtuk ki
és kitagadtuk az egyletből.</p>
<p>Az apa boldog volt és ráhagyta:</p>
<p>– Meg is látszik rajta. Sunyi pofa. Rossz a lelkiismerete.</p>
<p>És boldogan ment haza, megbocsátani a fiának. Az Üllői-út sarkán
még látta, amint Boka Nemecsekkel átbotorkált a klinika előtt a
kocsiúton a túlsó oldalra. De akkor már Nemecsek is sírt, nagyon
szomorúan, nagyon keservesen, az ő közlegényszívének minden
mélységes fájdalmával és ebben a lázas sírásban egyre csak ezt
motyogta:</p>
<p>– Kis betűvel írták a nevemet… kis betűvel írták az én szegény,
tisztességes kis nevemet… <span class="pagenum"><a name="Page_148"
id="Page_148">-148-</a></span></p>
<div class="chapter">
<h2>VII.</h2>
</div>
<p>Másnap délelőtt a latin órán olyan nagy volt az izgalom az egész
osztályban, hogy Rácz tanár úr észre is vette.</p>
<p>A fiúk mozgolódtak a padokban, elbámultak, nem nagyon figyeltek
arra, aki éppen felelt s nemcsak a Pál-utcaiak voltak ilyen
rendkívüli állapotban, hanem a többiek is, mondhatnám: az egész
iskola. A nagy hadikészülődéseknek hamar hírük ment a nagy
épületben s még a felső osztályokba járó fiúk, az úgynevezett
hetedisták és nyolcadisták is nagyon érdeklődtek a dolog iránt. A
vörösingesek a józsefvárosi reáliskolába jártak s így a gimnázium a
Pál-utcaiaknak kívánta a győzelmet. Sőt némelyek egyenesen az
iskola becsületét kötötték ehhez a győzelemhez.</p>
<p>– Mi van ma veletek? – kérdezte türelmetlenül Rácz tanár úr. –
Mozgolódtok, szórakozottak vagytok, valami máson jár az
eszetek!</p>
<p>De nem nagyon firtatta tovább, hogy mi van a fiúkkal.
Megelégedett azzal, hogy az osztálynak ma nyugtalan napja van.
Zsörtölődő hangon mondta:</p>
<p>– Persze, itt a tavasz, a golyózás, lapdázás… most nem esik jól
az iskola! Majd adok én nektek! <span class="pagenum"><a name=
"Page_149" id="Page_149">-149-</a></span></p>
<p>De ezt csak mondta. Rácz tanár úr szigorú képű, de szelídlelkű
ember volt.</p>
<p>– Leülhetsz! – szólt annak, aki felelt és keresgélni kezdett a
noteszében.</p>
<p>Ilyenkor mindig halálos csönd volt az osztályban. Mindenki
visszafojtotta a lélekzetét, még az is, aki jól el volt készülve és
mereven nézte a tanár ujjait, amelyek lassan forgatták a kis
noteszben a lapokat. A fiúk már azt is tudták, melyiküknek a neve a
notesz melyik lapján van. Mikor a notesz végén lapozott a tanár, az
A és B betűsök lélekzettek fel. Mikor aztán a névsor végéről
hirtelen visszafordított az elejére, akkor meg az R, S, T
betűsöknek kerekedett jókedvük.</p>
<p>Böngészett a névsorban és aztán halkan ezt mondta:</p>
<p>– Nemecsek.</p>
<p>– Nincs itt! – harsogta az osztály. És egy hang – egy jól ismert
Pál-utcai hang – hozzátette:</p>
<p>– Beteg.</p>
<p>– Mi baja?</p>
<p>– Meghűlt.</p>
<p>Rácz tanár úr végignézett az osztályon és csak ennyit
mondott:</p>
<p>– Mert nem vigyáztok magatokra.</p>
<p>De a Pál-utcaiak összenéztek. Ők jól tudták, hogy hogyan és
miért nem vigyázott magára Nemecsek. Szétszóródva ültek az
osztályban, ki az első padban, ki a harmadikban, sőt Csónakos, mi
tagadás, az utolsóban, de most összenéztek egymásra. Minden arcról
le lehetett olvasni, hogy ez a Nemecsek valami szép dologban hűlt
<span class="pagenum"><a name="Page_150" id=
"Page_150">-150-</a></span> meg. Egyszerűen szólván: a hazáért hűlt
meg szegény Nemecsek, megfürdött vagy háromszor, egyszer
véletlenül, egyszer becsületből, egyszer meg kényszerűségből. És a
világért nem árúlta volna el senki ezt a nagy titkot, pedig most
már mindenki tudta, még a gitt-egylet is. Sőt a gitt-egylet
kebelében mozgalom is indúlt meg az iránt, hogy Nemecsek nevét
kitörüljék a fekete könyvből, csak egyelőre még nem tudtak
megegyezni arra nézve, hogy előbb javítsák-e ki a kis kezdőbetűket
nagy kezdőbetűkre s csak azután törüljék-e ki, avagy hogy
kitörüljék minden teketória nélkül. Minthogy Kolnay, aki még mindig
elnök volt, azt mondta, hogy teketória nélkül kell kitörülni,
természetes, hogy Barabás pártot alakított, mely azt vitatta, hogy
előbb vissza kell adni a nevének a becsületet.</p>
<p>De ez most mellékes kérdés volt. Az érdeklődést a háború kötötte
le, melyet ma délután kellett megvívni. A latin óra után tömegesen
jöttek idegen osztálybeliek Bokához s ajánlkoztak, hogy eljönnek
segíteni. Boka mindenkinek ezt felelte:</p>
<p>– Nagyon sajnáljuk, de nem fogadhatjuk el. Mi magunk fogjuk
megvédelmezni az országunkat. Ha a vörösingesek talán erősebbek is,
mint mi, majd győzzük mi ügyességgel. Lesz, ahogy lesz, de mi már
csak magunk akarunk harcolni.</p>
<p>Oly nagy volt az érdeklődés, hogy nemcsak a más osztályok
növendékei jelentkeztek, hanem egy órakor, mikor hazafelé rohantak
valamennyien ebédelni, a törökmézet áruló ember, aki még mindig ott
volt a <span class="pagenum"><a name="Page_151" id=
"Page_151">-151-</a></span> szomszéd kapualjában, szintén
felajánlotta szolgálatait Bokának.</p>
<p>– Ifiúr, – mondta – ha én odamegyek, egymagam kidobom
valamennyit!</p>
<p>Boka mosolygott:</p>
<p>– Csak bízza ránk, öregem!</p>
<p>És sietett hazafelé ő is. Az iskola kapujában az osztálytársak
körülvették a Pál-utcaiakat és mindenféle hasznos tanácsokkal
látták el őket. Még olyanok is akadtak, akik megtanítottak egy-egy
Pál-utcait arra, hogy hogyan kell gáncsot vetni. Mások kémeknek
ajánlkoztak. Ismét mások arra kérték őket, hogy legyen szabad
végignézniük a küzdelmet. De erre sem kapott engedelmet senki. Boka
szigorú rendelete az volt, hogy a harc megkezdésekor a kaput be
kell csukni s csak akkor kell a kapuőröknek megint kinyitni a
kaput, mikor már kifelé szorítják az ellenséget.</p>
<p>De mindez csak néhány percig tartott. A fiúk elszéledtek, mert
pontban két órakor már a grundon kellett lenniük. És egynegyed
kettőkor már néptelen volt a gimnázium tájéka, a törökmézes is
csomagolt és csak az iskolaszolga pipált csöndesen a kapu előtt,
miközben néhányszor gúnyosan szólt rá a törökmézes emberre:</p>
<p>– Na, a maga élete se lesz hosszú itt a szomszédban. Eltiltjuk
innen azzal a sok szeméttel!</p>
<p>Amire a törökmézes nem is felelt, csak a vállát vonta. Ő nagy úr
volt, neki piros fez volt a fején, ő holmi iskolaszolgával szóba se
állott. Különösen ilyenkor, mikor érezte, hogy annak a holmi
iskolaszolgának van igaza. <span class="pagenum"><a name="Page_152"
id="Page_152">-152-</a></span></p>
<p>És pont két órakor, mikor Boka, fején a Pál-utcaiak színeit
viselő piros-zöld sapkával, megjelent a grund kapujában, katonás
sorban állott a telek közepén az egész hadsereg. Ott volt mind egy
szálig az egész társaság, csak egyetlenegy tagja hiányzott:
Nemecsek, aki betegen feküdt otthon. Így történt, hogy a
Pál-utcaiak hadserege a csata napján, éppen a csata napján
közlegény nélkül maradt. Aki ott volt, mind hadnagy, főhadnagy,
kapitány volt.</p>
<p>Maga a közlegény: maga a tulajdonképpeni hadsereg otthon feküdt
a Soroksári-utca egyik kertes kis házában, annak is egy csöpp kis
ágyában, betegen.</p>
<p>Boka rögtön munkához kezdett. Katonás hangon kiáltotta:</p>
<p>– Vigyázz!</p>
<p>Mind haptákba állottak. Boka harsányan szólt:</p>
<p>– Ezennel tudatom veletek, hogy leteszem az elnöki rangot, mert
ez csak békés időben jó. Most hadiállapot van, tehát fölveszem a
tábornoki címet.</p>
<p>Mind nagyon meg voltak hatva ebben a pillanatban. És valóban,
fölemelő, szinte történelmi pillanat volt az, mikor a háború
napján, a legnagyobb veszedelem idején, Boka fölvette a tábornoki
címet.</p>
<p>Majd hozzátette:</p>
<p>– És most utóljára elmondom a haditervet, hogy aztán semmi
félreértés ne legyen.</p>
<p>El is mondta s ámbátor már mindenki könyv nélkül tudta a
hadiparancs minden szavát, feszülten figyeltek.</p>
<p>És mikor vége volt, csak ennyit vezényelt a tábornok:
<span class="pagenum"><a name="Page_153" id=
"Page_153">-153-</a></span></p>
<p>– Mindenki a helyére!</p>
<p>Hirtelen eloszlott a sor, csak Csele, az elegáns Csele maradt
Boka mellett, aki a beteg Nemecsek helyett a hadsegédi tisztet
teljesítette. Az oldalán sárgaréz-trombita függött, amit közös
költségen vettek egy forint negyven krajcárért, mely összegben
benne van a gitt-egyletnek egész, huszonhat krajcárra rúgó vagyona
is, amelyet a hadvezér hadicélokra egyszerűen lefoglalt.</p>
<div class="figcenter" style="width: 339px;"><a href=
"images/i020hq.png"><img src="images/i020.png" alt=
"«Ezennel tudatom veletek…»" title=
"«Ezennel tudatom veletek…»" /></a>
<p class="caption">«Ezennel tudatom veletek…»</p>
</div>
<p>Szép kis postástrombita volt s ha belefújtak, épp úgy hangzott,
mint a katonák trombitája. Mindössze csak három jelzés volt a
trombitával. Az egyik azt jelentette, <span class=
"pagenum"><a name="Page_154" id="Page_154">-154-</a></span> hogy
jön az ellenség, a másik rohamot jelentett s a harmadiknak az volt
a jelentősége, hogy mindenki siessen a tábornokhoz. Ezeket a
jelzéseket még a tegnapi gyakorlaton megtanulták a fiúk.</p>
<p>Az őrszem, aki kötelességéhez híven fölmászott a palánk tetejére
és a jobb lábát kilógatta a Pál-utcára, bekiáltott:</p>
<p>– Tábornok úr!</p>
<p>– No, mi az?</p>
<p>– Jelentem alássan, egy cseléd akar bejönni a grundra egy
levéllel.</p>
<p>– Kit keres?</p>
<p>– Azt mondja, hogy a tábornok urat keresi.</p>
<p>Boka odament a palánkhoz:</p>
<p>– Nézd meg jól, hogy nem valami vörösinges-e, aki női ruhába
öltözött, hogy kémkedni jőjjön ide.</p>
<p>Az őrszem kihajolt az utcára, úgy, hogy majdnem kipottyant.
Aztán jelentette:</p>
<p>– Tábornok úr, jelentem alássan, jól megnéztem. Igazi hölgy.</p>
<p>– Nohát, ha igazi hölgy, akkor bejöhet.</p>
<p>És ment ajtót nyitni neki. Az igazi hölgy bejött és szétnézett a
grundon. Valóban igazi hölgy volt. Kendő nélkül, csak úgy papucsban
szaladt ide, úgy, ahogy épp a konyhát felmosta.</p>
<p>– A Geréb úréktól hozom ezt a levelet, – mondta. – Az ifiúr azt
mondta, hogy nagyon sürgős és hogy válasz van rá…</p>
<p>Boka felbontotta a levelet, mely «Nagyreményű Boka <span class=
"pagenum"><a name="Page_155" id="Page_155">-155-</a></span> elnök
úrnak» volt címezve és tulajdonképpen nem is levél volt, hanem
valóságos paksaméta. Volt abban mindenféle papiros: irkapapír,
levélpapír, a nővére levélpapirosának egy darabja, árkuspapír,
mindenféle, végesvégig teleírva nagy ákombákom betűkkel s pontosan
megszámozva minden oldal. Elolvasta. A levélben ez volt:</p>
<div class="blockquot2">
<p>«<i>Kedves Boka!</i></p>
<p>Én ugyan tudom, hogy még levélben sem szívesen állasz velem
szóba, de ezt az utolsó dolgot még megpróbálom, mielőtt végleg
szakítanék veletek. Most már nemcsak azt látom be, hogy én
hibáztam, hanem azt is belátom, hogy ti ezt nem érdemeltétek tőlem,
mert olyan gyönyörűen viseltétek magatokat az apámmal szemben,
különösen Nemecsek, aki letagadta, hogy én elárúltalak benneteket.
Az apám olyan büszke volt, amiért nem bizonyúlt rám az árulás, hogy
még aznap megvette nekem a «Lángbaborúlt szigettenger»-t Verne
Gyulától, amit már régen kértem, csakhogy kiengeszteljen. Én a
könyvet rögtön elvittem ajándékba Nemecseknek, pedig még nem is
olvastam, pedig nagyon szerettem volna olvasni, pedig az apám
másnap kérdezte: «Hol a könyv, te csirkefogó?» és pedig én erre nem
is tudtam semmit felelni, mire az apám azt mondta: «Haszontalan,
már el is adtad az antikvárnak, megállj, soha többé nem kapsz tőlem
semmit!» – és már meg is kezdte, mert nem kaptam ebédet, de nem
bánom, ha a szegény Nemecsek ártatlanúl szenvedett énmiattam, most
én is szívesen szenvedek ártatlanúl egy kicsit őmiatta. De ezt csak
mellékesen írom neked, mert nem ez a fődolog, amit mondani akarok.
Tegnap az iskolában, ahol nem is beszéltetek velem, azon
gondolkoztam, <span class="pagenum"><a name="Page_156" id=
"Page_156">-156-</a></span> hogy hogyan tehetném jóvá a hibámat. És
végre ki is találtam a módját. Gondoltam: épp úgy fogom jóvá tenni,
ahogy elkövettem. Ezért aztán mindjárt ebéd után, mikor tőletek
szomorúan elmentem, mert te nem akartál visszavenni, egyenesen
kimentem a füvészkertbe, hogy nektek valamit megtudjak. Utánoztam a
Nemecseket, mert fölmásztam a szigeten ugyanarra a fára, amelyiken
ő gubbaszkodott egyszer egész délután, persze még akkor, mikor
senki se volt a szigeten a vörösingesek közűl. Végre úgy négy
órakor megjöttek és engem nagyon szidtak, amit igen jól hallottam a
fáról, de most már nem bántam, mert magam is a Pál-utcainak éreztem
megint magamat, akárhogy dobtatok is ki, mert a szívemet nem
dobhattátok ki, mert azzal tiveletek érzek és nem bánom, ha ki is
röhögsz, de majdnem sírtam örömömben, mikor Áts Feri azt mondta,
hogy: «ez a Geréb azért közéjük tartozik, ez nem igazi áruló, mert
úgy látszik, hogy eddig is a Pál-utcaiak küldték ide közénk
kémkedni». És nagy gyűlést tartottak és én minden szóra figyeltem.
Azt mondták, hogy miután Nemecsek mindent kikémlelt, most már nem
jöhetnek ma harcolni, mert ti el vagytok készülve. Hanem
elhatározták, hogy csak holnap lesz a harc. De még valami nagy
ravaszságot is eszeltek ki és erről olyan csöndesen beszéltek, hogy
nekem két ággal lejebb kellett másznom a fán, hogy hallhassam, mit
beszélnek. Mikor így lemásztam egy kicsit, meghallották a zörgést
és a Vendauer azt mondta: «Talán megint a fán van az a Nemecsek?»
De ez csak vicc volt, mert szerencsére föl se néztek a fára és ha
föl is néztek volna, nem láttak volna meg, mert oly sűrű volt már a
lomb a fán. Hát azt határozták el, hogy azért holnap ugyanúgy
fognak támadni, mint ahogy te tudod, <span class="pagenum"><a name=
"Page_157" id="Page_157">-157-</a></span> ahogy Nemecsek
kihallgatta. Mert az Áts Feri azt mondta: «Ezek most azt hiszik,
hogy mert a Nemecsek mindent hallott, mi meg fogjuk változtatni a
haditervet. De mi nem változtatjuk meg, éppen azért, mert ők már
másképp várnak bennünket.» Ezt határozták el. Aztán gyakorlatoztak
és én fél hétig gubbaszkodtam a legnagyobb veszedelemben a fán,
hiszen képzelheted, mi történt volna, ha véletlenül észrevesznek.
Alig bírtam már a kezemmel tartani magamat és ha fél hétkor nem
mentek volna el, valószínűleg úgy elgyöngűltem volna már a
fáradságtól, hogy lepottyantam volna közibük, mint egy érett
barack, arról a nagy fáról, pedig én nem vagyok barack és pedig az
nem is barackfa. De ez csak vicc, mert a fő az, amit az előbbiekben
írtam. Fél hétkor aztán, mikor üresen maradt a sziget, én is
lemásztam a fáról és haza mentem és vacsora után, egy szál gyertya
mellett kellett a latint tanulnom, mert az egész délutánt
elvesztettem. Kedves Boka, én most már csak egyre kérlek tégedet.
Légy szíves és hidd el, hogy igaz, amit írtam és ne hidd, hogy ez
csak hazugság és hogy én titeket félre akarlak vezetni, mint
vörösinges kém. Én ezt azért írom, mert vissza akarok kerűlni
hozzátok, és ki akarom érdemelni hogy bocsássatok meg nekem. Én
nektek hű katonátok leszek, még azt se bánom, ha a főhadnagyi
rangról lecsapsz, mert én szívesen megyek vissza mint közlegény,
most úgy sincs nálatok közlegény, mert a Nemecsek beteg és csak a
Janó kutyája az egyetlen közlegény, de az is inkább hadikutya és én
legalább fiú vagyok. Ha most még az egyszer megbocsátasz nekem és
visszaveszel engem, akkor én már ma eljövök és a csatában veletek
fogok harcolni és a harc hevében fogom magamat úgy kitűntetni,
<span class="pagenum"><a name="Page_158" id=
"Page_158">-158-</a></span> hogy ezáltal minden hibámat jóváteszem.
Kérlek szépen, üzenj a Marival, hogy jőjjek-e vagy ne jőjjek és ha
azt üzened, hogy jőjjek, akkor rögtön jövök is, mert amíg a Mari
tenálad bent van a grundon ezzel a levéllel, addig én itt állok a
Pál-utca 5. sz. alatt a kapu aljában és várom a feleletet. Maradok
hű barátod</p>
<p class="right"><i>Geréb</i>.»</p>
</div>
<p>Mikor Boka a végére ért ennek a levélnek, úgy érezte, hogy Geréb
nem hazudik s hogy annyira megjavúlt, hogy érdemes visszavenni.
Magához intette tehát a hadsegédjét, Cselét.</p>
<p>– Hadsegéd, – mondta neki – fújja meg a harmadik számú
trombitajelet, amely azt jelenti, hogy mindenki jőjjön a
tábornokhoz.</p>
<p>– Mi a válasz, kérem? – kérdezte a Mari.</p>
<p>– Maga várjon egy kicsit, Mari, – felelt parancsoló hangon a
tábornok.</p>
<p>És megharsant a kis trombita, melynek éles hangjára bátortalanul
bukkantak elő a fiúk a farakások közül. Nem értették, hogy mi ez,
hogy miért hívja őket a trombita a tábornokhoz. De miután látták,
hogy Boka nyugodtan áll a helyén, előmerészkedtek s egy perc múlva
ismét ott állott a tábornok előtt az egész hadsereg, katonás
rendben. Boka felolvasta nekik a levelet és megkérdezte tőlük:</p>
<p>– Visszavegyük?</p>
<p>És a fiúk, mi tagadás, jó fiúk voltak. Valamennyien egyszerre
ezt válaszolták:</p>
<p>– Vissza.</p>
<p>Boka pedig a cselédhez fordult és így szólt: <span class=
"pagenum"><a name="Page_159" id="Page_159">-159-</a></span></p>
<p>– Mondja meg, hogy jőjjön ide. Ez a válasz.</p>
<p>Mari bámulta az egész dolgot, a hadsereget, a piros-zöld
sapkákat, a fegyvereket… De aztán kipöndörült a kis kapun.</p>
<p>– Richter! – kiáltott Boka, mikor magukra maradtak. Richter
kilépett a sorból.</p>
<p>– Melléd fogom rendelni Gerébet, – mondta a tábornok – és te
fogsz rá vigyázni. Ha az első gyanús jelet észreveszed, azonnal
megfogod és bezárod a kunyhóba. Nem hiszem, hogy erre kerül a sor.
De azért mindig jó egy kis óvatosság. Pihenj! Ma nem lesz csata,
mint a levélből is láthatjátok. Mindaz, amit mára terveztünk,
holnapra marad. Ha ők nem változtatnak haditervet, hát nálunk is
minden a régiben marad.</p>
<p>Épp folytatni akarta, mikor a kaput, amelyet a szolgálólány után
nem zárt be senki, most berúgta valaki s Geréb ugrott be rajta
ragyogó arccal, boldogan, mint aki az igéret földjére végre
beteheti a lábát. De mikor az egész hadsereget meglátta,
elkomolyodott. Odalépett Bokához és általános figyelem közepette
sapkájához emelte a kezét. A Pál-utcaiak piros-zöld sapkája volt a
fején.</p>
<p>Szalutált és ezt mondta:</p>
<p>– Tábornok úr, jelentkezem!</p>
<p>– Jó, – mondta Boka minden ceremónia nélkül. – Richter mellé
vagy beosztva, egyelőre mint közlegény. Majd meglátom, hogy viseled
magad a csata napján és akkor visszakaphatod a rangodat.</p>
<p>Azzal a hadsereg felé fordult: <span class="pagenum"><a name=
"Page_160" id="Page_160">-160-</a></span></p>
<p>– Tinektek pedig valamennyiőtöknek a legszigorúbban megtiltom,
hogy Gerébbel az ő hibájáról beszéljetek. Ő jóvá akarja tenni a
bűnét, mi pedig megbocsátunk neki. Senki egyszóval ne bántsa,
hibáját a szemére ne vesse. És őneki is megtiltom, hogy erről
beszéljen, mert ez most be van fejezve.</p>
<p>Néma csönd lett erre. A fiúk megint ezt mondták magukban: «Mégis
csak okos fiú ez a Boka, megérdemli, hogy ő legyen a tábornok.»</p>
<p>S azzal Richter rögtön magyarázni is kezdte Gerébnek, hogy a
csatában mi lesz a dolga holnap. Boka Cselével beszélgetett. S
amint így csöndesen diskuráltak, az őrszem, aki még mindig a palánk
tetején lovagolt, egyszerre csak bekapta a jobb lábát, amelyet
eddig kilógatott az utcára. Az arca rémült kifejezést öltött s
ijedten dadogta:</p>
<p>– Tábornok úr… az ellenség jön!</p>
<p>Boka mint a villám ugrott a kapuhoz és bereteszelte. Mindenki
Gerébre nézett, aki halálsápadtan állt Richter mellett. Boka
haragosan kiáltott rá:</p>
<p>– Hát mégis hazudtál?! Megint hazudtál?!</p>
<p>Geréb a meglepetéstől nem tudott felelni. Richter megkapta a
karját.</p>
<p>– Mi ez?! – ordított Boka.</p>
<p>Erre aztán nagynehezen dadogott valamit Geréb:</p>
<p>– Talán… talán észrevettek fönn a fán… és így akartak
félrevezetni…</p>
<p>Az őrszem kinézett az utcára s aztán leugrott a palánkról,
fölkapta a fegyverét és a sorba állott a többiekhez. <span class=
"pagenum"><a name="Page_161" id="Page_161">-161-</a></span></p>
<p>– Jönnek a vörösingesek, – mondta.</p>
<p>Boka a kapuhoz ment és kinyitotta. Bátran kiállott a kapu elé,
az utcára. Valóban, jöttek a vörösingesek. De csak hárman voltak. A
két Pásztor jött, meg Szebenics. És amikor Bokát meglátták,
Szebenics egy kis fehér zászlót húzott elő a kabátja alól és azzal
integetett Boka felé. Már messziről kiáltotta:</p>
<div class="figcenter" style="width: 330px;"><a href=
"images/i021hq.png"><img src="images/i021.png" alt=
"«Tábornok úr, az ellenség jön.»" title=
"«Tábornok úr, az ellenség jön.»" /></a>
<p class="caption">«Tábornok úr, az ellenség jön.»</p>
</div>
<p>– Követek vagyunk!</p>
<p>Boka visszament a grundra. Szégyelte magát Geréb előtt egy
kicsit, amiért ilyen hirtelen meggyanusította. Odaszólt
Richternek:</p>
<p>– Bocsásd el. Csak követek jönnek, fehér zászlóval. Bocsáss meg,
Geréb. <span class="pagenum"><a name="Page_162" id=
"Page_162">-162-</a></span></p>
<p>Geréb, szegény, föllélekzett. Már majdnem belekerült a csávába,
ártatlanul. De az őrszem kikapott.</p>
<p>– Te pedig – kiáltott rá Boka – jól nézd meg, hogy mi van,
mielőtt tüzet kiabálsz. Adta ijedős csacsija! És vezényelt:</p>
<p>– Hátra, mindenki, a farakások közé. Velem nem marad itt más,
csak Csele meg Kolnay. Indúlj!</p>
<p>A hadsereg katonás léptekkel ment el és nemsokára eltünt a
farakások mögött, Gerébbel együtt. Épp akkor tűnt el az utolsó
piros-zöld sapka, mikor a kapun zörgettek a követek. A hadsegéd
ajtót nyitott nekik. Bejöttek. Mind a háromnak vörös inge és vörös
sapkája volt. Fegyvertelenül jöttek és Szebenics magasra tartotta a
fehér zászlót.</p>
<p>Boka tudta, mi illik ilyenkor. Fogta a lándzsáját és a palánkhoz
támasztotta, hogy őneki se legyen fegyvere. Kolnay és Csele szó
nélkül követték a példáját, sőt Csele odáig ment a buzgóságban,
hogy még a trombitát is letette a földre.</p>
<p>Az idősebbik Pásztor lépett elő:</p>
<p>– Hadvezér úrhoz van szerencsém?</p>
<p>Csele felelt:</p>
<p>– Igen. Ő a tábornok.</p>
<p>– Mi követségbe jöttünk, – mondta Pásztor, – és én vagyok a
követség vezére. Azért jöttünk, hogy hadvezérünk, Áts Ferenc
nevében megizenjük a háborút.</p>
<p>Mikor a vezér nevét említették, az egész követség szalutált.
Bokáék is a sapkájukhoz emelték a kezüket udvariasságból. Pásztor
folytatta: <span class="pagenum"><a name="Page_163" id=
"Page_163">-163-</a></span></p>
<p>– Nem akarjuk meglepni az ellenfelet. Mi pontban fél háromkor
jövünk ide. Ezt akartuk mondani. Kérjük a választ.</p>
<p>Boka érezte, hogy ez nagyon fontos pillanat. Kissé reszketett a
hangja, mikor felelt:</p>
<p>– A hadizenetet elfogadjuk. Valamire nézve azonban meg kell
állapodnunk. Én nem akarom, hogy ebből verekedés legyen.</p>
<p>– Mi sem akarjuk, – szólt komoran Pásztor és ahogy szokta,
mellének szegte a fejét.</p>
<p>– Én azt akarom, – folytatta Boka, – hogy mindössze háromféle
harcolási mód legyen. Homokbombák, szabályszerű birkózás és
lándzsavívás. Tudják jól a szabályokat, ugy-e?</p>
<p>– Igen.</p>
<p>– Akinek mind a két válla érinti a földet, az le van győzve és
többé nem birkózhatik. De azért szabad a másik két módon harcolnia.
Beleegyeznek?</p>
<p>– Bele.</p>
<p>– A lándzsával pedig sem verekedni, sem szúrni nem szabad. Vívni
kell.</p>
<p>– Úgy van.</p>
<p>– És kettő egy ellen nem támadhat. De csapatok csapatok ellen
támadhatnak. Elfogadják?</p>
<p>– Elfogadjuk.</p>
<p>– Akkor nincs több mondanivalóm.</p>
<p>Szalutált. És Csele meg Kolnay is haptákba állván, szalutált. A
követség viszonozta a tisztelgést és Pásztor ismét megszólalt:
<span class="pagenum"><a name="Page_164" id=
"Page_164">-164-</a></span></p>
<p>– Még valamit kell kérdeznem. A vezérünk azzal is megbízott,
hogy kérdezősködjünk, mi van Nemecsekkel. Azt hallottuk, hogy
beteg. És ha beteg, akkor arra is megbízásunk van, hogy
meglátogassuk, mert olyan bátran viselkedett a multkor nálunk, hogy
mi az ilyen ellenséget nagyon becsüljük.</p>
<p>– A Rákos-utcában lakik, a harmadik szám alatt. Nagyon
beteg.</p>
<p>Erre néma tisztelgés következett. Szebenics ismét magasra emelte
a zászlót, Pásztor elkiáltotta magát: «Indúlj!» – és a követség
kivonúlt a kapun. Még hallották az utcáról a kis trombita
harsogását, mellyel a tábornok ismét maga köré hívta a hadsereget,
hogy a történteket elmondja nekik.</p>
<p>A követség pedig sietve masirozott a Rákos-utca felé. Az előtt a
ház előtt, amelyben Nemecsek lakott, megállottak. A kapuban állt
egy kis lány, attól megkérdezték:</p>
<p>– Lakik itt a házban bizonyos Nemecsek?</p>
<p>– Igen, – mondta a kis lány és odavezette őket a szegényes
földszinti lakáshoz, melyben Nemecsek lakott. Az ajtó mellett kis
kékre mázolt pléhtábla volt, ezzel a felírással. «Nemecsek András,
szabó.»</p>
<p>Beléptek, köszöntek. Elmondták, miért jöttek. A Nemecsek anyja,
egy szegény, sovány kis szőke asszony, aki nagyon hasonlított a
fiához – vagy jobban mondva: akihez nagyon hasonlított a fia –
bevezette őket a szobába, ahol a közlegény az ágyban feküdt.
Szebenics itt is magasra emelte a fehér zászlót. És itt is Pásztor
lépett elő: <span class="pagenum"><a name="Page_165" id=
"Page_165">-165-</a></span></p>
<p>– Áts Ferenc üdvözletét küldi neked és kívánja, hogy gyógyulj
meg.</p>
<p>A kis szőke, aki sápadtan, borzas fejjel feküdt a párnán, erre a
szóra felült az ágyban. Boldogan mosolygott és ez volt az első
kérdése:</p>
<p>– Mikor lesz a háború?</p>
<div class="figcenter" style="width: 337px;"><a href=
"images/i022hq.png"><img src="images/i022.png" alt=
"«Mikor lesz a háború?»" title="«Mikor lesz a háború?»" /></a>
<p class="caption">«Mikor lesz a háború?»</p>
</div>
<p>– Holnap.</p>
<p>Erre elszomorodott.</p>
<p>– Akkor én még nem lehetek ott, – mondta bánatosan.</p>
<p>De a követség erre nem felelt. Sorra kezet fogtak Nemecsekkel és
a komor, vad-arcú Pásztor elérzékenyülve szólt:</p>
<p>– Nekem pedig bocsáss meg.</p>
<p>– Megbocsátok, – mondta csöndesen a kis szőke <span class=
"pagenum"><a name="Page_166" id="Page_166">-166-</a></span> és
köhögni kezdett. Visszafordult a párnára és Szebenics megigazította
a feje alatt a párnát. Aztán azt mondta Pásztor:</p>
<p>– Na most megyünk.</p>
<p>Megint fölemelte a zászlótartó a fehér zászlót és mind a hárman
kimentek a konyhába. Ott a Nemecsek anyja sírva mondta:</p>
<p>– Ti mind… ti mind olyan derék jó fiúk vagytok… hogy így
szeretitek az én szegény kis fiamat. Ezért… ezért… mind a hárman
kaptok most egy csésze csokoládét…</p>
<p>A követség tagjai egymásra néztek. A csokoládé csábító dolog
volt. De azért mégis előlépett Pásztor és most az egyszer nem
hajtotta a mellére, hanem fölemelte szép barna fejét és büszkén
mondta:</p>
<p>– Nekünk ezért nem jár csokoládé. Indúlj!</p>
<p>És kimasiroztak. <span class="pagenum"><a name="Page_167" id=
"Page_167">-167-</a></span></p>
<div class="chapter">
<h2>VIII.</h2>
</div>
<p>Gyönyörű tavaszi nap volt a háború napja. Reggel esett az eső és
az iskolában, szünet alatt a fiúk szomorúan néztek ki az ablakon.
Azt hitték, az eső el fogja verni az egész csatát. De dél felé
szépen elállott az eső és kitisztult az ég. Egy órakor már
ragyogott az édes tavaszi napsugár, fölszikkadt a kövezet s mikor a
fiúk hazamentek az iskolából, megint meleg volt és friss illatokat
hozott a szellő a budai hegyekről. Ez volt a legszebb
csataidőjárás, amit csak kívánni lehetett. Az erődökben
felhalmozott homok megázott, de meg is száradt egy kicsit
délutánra. A bombák így használhatóbbak voltak.</p>
<p>Nagy volt a szaladás egy órakor. Rohant haza mindenki és már
háromnegyed kettőkor a grundon zsibongott a hadsereg. Némelyiknek
még a zsebében volt az ebédről maradt kenyér, onnan eszegette. De
most már nem volt oly nagy az izgalom, mint tegnap. Tegnap még nem
tudták, mi lesz. De a követek megjelenése eloszlatta az
izgatottságot, melynek helyébe a komoly várakozás lépett. Most már
tudták, mikor jönnek és tudták, milyen lesz a harc. Forrott
valamennyiben <span class="pagenum"><a name="Page_168" id=
"Page_168">-168-</a></span> a harckészség és már szerettek volna az
ütközet hevében lenni. Az utolsó félórában azonban változtatást
tett Boka a haditerven. Mikor a fiúk összegyülekeztek, meglepetve
látták, hogy a 4-ik és 5-ik erőd előtt nagy és mély árok húzódik.
Az ijedősebbek rögtön arra gondoltak, hogy ezt az ellenség csinálta
és megrohanták Bokát:</p>
<p>– Láttad azt az árkot?</p>
<p>– Láttam.</p>
<p>– Ki csinálta?</p>
<p>– Janó csinálta, ma hajnalban, az én megrendelésemre.</p>
<p>– Minek ez?</p>
<p>– Ezzel megváltozik a haditerv egy része.</p>
<p>Megnézte a jegyzeteit és előhívta az A és B zászlóalj
parancsnokait:</p>
<p>– Látjátok azt az árkot?</p>
<p>– Látjuk.</p>
<p>– Tudjátok mi a sánc?</p>
<p>Nem nagyon tudták.</p>
<p>– A sánc – mondta Boka – arra való, hogy a sereg meghúzódjék
benne, el legyen rejtve az ellenség elől s csak a kellő pillanatban
kezdje el a harcot. A haditerv megváltozik, mert ti nem a Pál-utcai
kapunál fogtok állani. Rájöttem, hogy ez nem jó. Ti mind a két
zászlóaljjal a sáncárokban fogtok elbújni. Mikor az ellenségnek ez
a része bejön a Pál-utcai kapun, az erődök azonnal megkezdik a
bombázást. Az ellenség az erődök felé megy, mert nem látja a
farakás tövében a sáncot. Mikor öt lépésnyire van a sánctól, ti
kidugjátok az árokból <span class="pagenum"><a name="Page_169" id=
"Page_169">-169-</a></span> a fejeteket és onnan hirtelen bombázni
kezditek őket homokkal. Az erődök közben egyre tovább tüzelnek.
Ekkor ti kirohantok a sáncból és rávetitek magatokat az ellenségre.
Nem kergetitek őket rögtön a kapu felé, hanem megvárjátok, míg mi
végzünk a Mária-utcai résszel és csak mikor én rohamot fuvatok,
akkor kergessétek őket a kapu felé. Mire mi a Mária-utcai részt
beszorítottuk a kunyhóba, az 1-ső és 2-ik erőd legénysége átrohan a
többi erődbe és a mi Mária-utcai seregünk a ti segítségetekre jön.
Tehát ti csak feltartóztatjátok őket. Értitek?</p>
<p>– Hogyne.</p>
<p>– És ekkor fuvatom a rohamot. Ekkor már kétszerannyian leszünk,
mint ők, mert az ő seregük fele akkor már a kunyhóban lesz. És a
törvények szerint csapattámadásnál nem baj, ha többen vagyunk. Csak
a személyes támadásnál nem szabad kettőnek egy ellen menni.</p>
<p>Mikor ezt mondta, Janó odament a sánchoz és megigazgatta néhány
kapavágással. Aztán még egy talicska homokot öntött be.</p>
<p>Az erődök legénysége ezalatt serényen munkálkodott,
sürgött-forgott a farakások tetején. Az erődök úgy voltak csinálva,
hogy a fahasábok közül csak a fejük látszott ki a fiúknak.
Le-lehajoltak, eltüntek, majd újra felbukkantak. Csinálták a
homokbombákat. Minden erőd fokán kicsiny piros-zöld zászlót
lengetett a szél, csak a sarkon levő, harmadik számú erődről
hiányzott a zászló. Ez a hiányzó zászló volt az, amit Áts Feri
annak idején elvitt. <span class="pagenum"><a name="Page_170" id=
"Page_170">-170-</a></span> Ennek a helyébe nem tűztek másikat,
mert ezt a csatában akarták visszafoglalni.</p>
<p>Igen ám, de még emlékezhetünk rá, hogy ez a sok viszontagságon
átment zászló legutóbb Gerébnél volt. Először Áts Feri vitte el s a
vörösingesek elrejtették a füvészkerti romban. Onnan elvitte
Nemecsek, akinek az apró lábnyomait a porban fölfedezték. Amaz
emlékezetes estén, amikor egyszerre csak a vörösingesek közé
pottyant a kis szőke a fáról, a Pásztorok kicsavarták a kezéből és
ismét visszakerült a tomahawkok közé, a vörösingesek titkos
fegyvertárába. Onnan legutóbb Geréb hozta el, hogy kedveskedjék
vele a Pál-utcaiaknak. De már akkor megmondta Boka, hogy nekik
visszalopott zászló nem kell. Ők becsülettel akarják visszaszerezni
a zászlót.</p>
<p>Tehát tegnap, alig hogy eltávozott birodalmukból a vörösinges
küldöttség, egy Pál-utcai küldöttség kelt útra a zászlóval a
füvészkert felé.</p>
<p>A füvészkertben épp nagy haditanács volt, mikor odaértek. Csele
vezette a követeket, akik ketten voltak: Weisz és Csónakos.
Cselénél fehér zászló volt s a piros-zöld zászlót újságpapirosba
göngyölve vitte Weisz.</p>
<p>Az őrök elibük álltak a fahídon:</p>
<p>– Állj, ki vagy?</p>
<p>Csele kihúzta a kabátja alól a fehér zászlót és magasra emelte.
De szólni – egy szót se szólt. Az őrök nem tudták, ilyenkor mi a
szokás. Hát bekiáltottak a szigetre:</p>
<p>– Huja! Hopp! Idegenek vannak itt! <span class=
"pagenum"><a name="Page_171" id="Page_171">-171-</a></span></p>
<p>Erre Áts Feri ment ki a hídra. Ő már tudta, mit jelent a fehér
zászló. Beeresztette a követeket a szigetre.</p>
<p>– Követségbe jöttetek?</p>
<p>– Igen.</p>
<p>– Mit akartok?</p>
<p>Csele előlépett:</p>
<p>– Visszahoztuk ezt a zászlót, amit elvettetek tőlünk. Már nálunk
volt, de nekünk így nem kell. Hozzátok magatokkal holnap a csatába
és ha el tudjuk venni tőletek, akkor elvesszük. Ha nem, akkor a
tiétek marad. Ezt üzeni a tábornokom!</p>
<p>Intett Weisznek, aki nagy komolyan csomagolta ki a papirból a
zászlót s mielőtt átadta volna, megcsókolta.</p>
<p>– Szebenics fegyvertáros! – kiáltott Áts.</p>
<p>– Nincs itt! – hangzott a sűrűből.</p>
<p>Csele megszólalt:</p>
<p>– Épp most volt nálunk követségben.</p>
<p>– Igaz, – mondta Áts Feri, – ezt elfelejtettem. Hát jőjjön elő a
helyettes-fegyvertáros.</p>
<p>Egy bokor ágai széthajoltak és a kis fürge Wendauer jelent meg a
vezér előtt.</p>
<p>– Vedd át a követektől a zászlót – mondta – és tedd el a
fegyvertárba.</p>
<p>Azzal a követekhez fordult:</p>
<p>– A zászlót a csatában Szebenics fegyvertáros fogja vinni. Ez a
válaszom.</p>
<p>Csele ismét fel akarta emelni a fehér zászlót annak jeléül, hogy
elmennek, mikor megint megszólalt a vörösinges vezér: <span class=
"pagenum"><a name="Page_172" id="Page_172">-172-</a></span></p>
<p>– A zászlót – mondta – valószínűleg Geréb vitte vissza
hozzátok.</p>
<p>Csönd volt. Nem felelt senki.</p>
<p>Áts megkérdezte:</p>
<p>– Geréb volt?</p>
<p>Csele haptákba vágta magát:</p>
<p>– Erre nincs megbízásom! – mondta katonásan, aztán rákiáltott a
legényeire: – Vigyázz! In–dúlj!</p>
<p>És otthagyta a vezért. Nem hiába mondták Cseléről, hogy gigerli,
nem hiába volt elegáns fiú Csele, meg kell neki adni, hogy ezt
katonásan csinálta. Nem volt hajlandó elárulni az ellenségnek
senkit, még az árulót sem.</p>
<p>És Áts Feri e pillanatban egy kicsit le volt főzve. Wendauer ott
állott a zászlóval és bámult. Aztán dühösen kiáltott rá a
vezér:</p>
<p>– Mit bámészkodol itten!? Vidd a zászlót a helyére!</p>
<p>Wendauer elkullogott és közben azt gondolta: «Mégis csak
nagyszerű fiúk ezek a Pál-utcai fiúk! Ime, ez már a második
közülük, aki lefőzte a rettenetes Áts Ferit!»</p>
<p>Így került vissza hozzájok a zászló. És ezért nem volt zászló a
harmadik számú erődön.</p>
<p>Az őrszemek már fenn ültek a palánkon. Az egyik a Mária-utcai
palánk tetején lovagolt, a másik a Pál-utcain. A farakások közül, a
siető, sürgő-forgó, rendezkedő csoportból elősietett Geréb. Boka
elé állt és összecsapta a sarkát:</p>
<p>– Tábornok úrnak alásan jelentem, egy kérésem volna.
<span class="pagenum"><a name="Page_173" id=
"Page_173">-173-</a></span></p>
<p>– Mi az?</p>
<p>– Tábornok úr ma azt parancsolta nekem, hogy a 3-ik erődbe
menjek vártüzérnek, mert az a sarkon van és a legveszélyesebb. Meg
azért is, mert arról hiányzik a zászló, amit én már egyszer
elhoztam ide.</p>
<p>– Igen. És mit akarsz?</p>
<p>– Azt akarom kérni, hogy még ennél is veszedelmesebb helyre
jussak. Már cseréltem is Barabással, aki a sáncba van rendelve. Ő
jó dobó, neki hasznát lehet venni az erődben. Én meg nyiltan akarok
harcolni, a sáncból, az első sorban. Tessék ezt megengedni.</p>
<p>Boka végignézett rajta:</p>
<p>– Mégis derék fiú vagy, Geréb.</p>
<p>– Megengedi?</p>
<p>– Meg.</p>
<p>Geréb szalutált, de ott maradt a tábornok előtt.</p>
<p>– No, mit akarsz még? – kérdezte ez tőle.</p>
<p>– Csak azt akarom mondani, – válaszolt kissé zavartan a
vártüzér, – hogy örültem, amiért azt mondtad: «derék fiú vagy,
Geréb». De nagyon fájt, hogy így mondtad: «<i>mégis</i> derék fiú
vagy, Geréb.»</p>
<p>Boka mosolygott:</p>
<p>– Erről nem tehetek. Ennek te vagy az oka. De most ne
érzékenykedjél. Hátra arc, indúlj. Eredj a helyedre.</p>
<p>És Geréb elmasirozott. Örömmel bújt be a sáncba és rögtön hozzá
kezdett a nedves homokból való bombagyártáshoz. A sáncból pedig egy
maszatos alak mászott ki. Barabás volt. Odakiáltott Bokának:</p>
<p>– Megengedted? <span class="pagenum"><a name="Page_174" id=
"Page_174">-174-</a></span></p>
<p>– Meg! – kiáltott vissza a tábornok.</p>
<p>Szóval még nem nagyon hittek ennek a Gerébnek. Így jár az, aki
hűtlen volt. Ellenőrzik még akkor is, amikor igazat mond. De a
tábornok szava ezt a kétséget is eloszlatta. Barabás felmászott a
sarok-erődre s lehetett látni alúlról, amint az erőd parancsnokánál
szalutálva jelentkezett. De a következő pillanatban már mind a
kettő lekapta buksi fejét a bástya mögé. Dolgoztak ők is. Gúlákba
rakták a bombákat.</p>
<p>Így telt néhány perc. A fiúk szemében néhány óra volt ez a
néhány perc és a türelmetlenség annyira fokozódott, hogy ilyen
kiáltások hallatszottak:</p>
<p>– Talán meggondolták?</p>
<p>– Megijedtek!</p>
<p>– Cselt főztek ki!</p>
<p>– Nem jönnek!</p>
<p>Két óra után néhány perccel a hadsegéd benyargalta az összes
hadállásokat azzal a paranccsal, hogy minden piszmogásnak vége
legyen, mindenki vágja magát «Vigyázz»-ba, mert a tábornok
megtartja az utolsó szemlét. És mikor a hadsegéd az utolsó
hadállásnál jelentette ezt, az elsőnél már megjelent Boka, némán,
szigorúan. Előbb a Mária-utcai sereget nézte meg. Ott minden
rendben volt. A két zászlóalj mereven állt a nagy kaputól
jobbra-balra. A parancsnokok előléptek.</p>
<p>– Rendben van, – mondta Boka. – Tudjátok a kötelességteket?</p>
<p>– Tudjuk. Futást színlelünk.</p>
<p>– Aztán… hátba! <span class="pagenum"><a name="Page_175" id=
"Page_175">-175-</a></span></p>
<p>– Igenis, tábornok úr.</p>
<p>Majd a kunyhót vizsgálta meg. Az ajtót kinyitotta és a nagy
rozsdás kulcsot kivülről dugta be a zárba. Meg is forgatta benne,
hogy jár-e. Aztán az első három erődöt nézte meg. Két-két legény
állt minden erődben. A homokbombák készen, gúlába rakva. A hármas
számú erődben háromszor annyi bomba volt, mint a többiben. Ez volt
a fő-erősség. Itt három tüzér vágta magát haptákba, mikor a
tábornok megjelent. A 4., 5., 6. erődökben tartalékbombák
voltak.</p>
<p>– Ezekhez ne nyúljatok, – szólt Boka, – mert a tartalékhomok
arra való, hogy legyen mivel tüzelni, ha a többi erődökből
átparancsolom ide a tüzéreket.</p>
<p>– Igenis, tábornok úr.</p>
<p>Az ötös erődben oly nagy volt a «drukk», hogy mikor a tábornok
odaérkezett, a túlbuzgó tüzér ráordított:</p>
<p>– Állj, ki vagy?!</p>
<p>A másik oldalba lökte. Boka pedig rákiáltott:</p>
<p>– A tábornokodat se ismered meg? Te szamár!</p>
<p>Aztán hozzátette:</p>
<p>– Az ilyet legjobb volna mindjárt főbelövetni!</p>
<p>Az izgatott tüzér halálra ijedt. Eszébe se jutott hamarjában,
hogy nem nagyon valószínű, hogy őt itt főbelőjjék. Sőt Boka sem
törődött azzal, hogy ezúttal – ami csak nagy ritkán esett meg vele
– bolondot mondott.</p>
<p>Tovább ment és a sánchoz ért. A mély árokban két zászlóalj
guggolt. Köztük kuporgott Geréb, boldog mosollyal az arcán. Boka
felállt a sánc dombjára. <span class="pagenum"><a name="Page_176"
id="Page_176">-176-</a></span></p>
<p>– Fiúk, – kiáltott lelkesen, – tőletek függ a csata sorsa! Ha ti
fel tudjátok tartóztatni az ellenséget, amíg a Mária-utcai sereg
végez, megnyertük a csatát! Ezt jól jegyezzétek meg!</p>
<p>Harsány ordítás felelt erre az árokból. A guggoló alakok tűzbe
jöttek. Mulatságos kis figurák voltak, amint a sáncárokban
ordítoztak és lengették a sapkájukat, anélkül, hogy felállottak
volna.</p>
<p>– Csönd! – kiáltott a tábornok.</p>
<p>És kiment a grund közepére. Ott már várta Kolnay a
trombitával.</p>
<p>– Hadsegéd!</p>
<p>– Parancs!</p>
<p>– Nekünk valami olyan helyre kell mennünk, ahonnan az egész
harcteret láthatjuk. A hadvezérek a csatát rendszerint dombtetőről
szokták nézni. Hát mi fel fogunk mászni a kunyhó tetejére.</p>
<p>A következő percben már a kunyhó tetején állottak. A nap
megcsillant Kolnay trombitáján és ez roppant harcias külsőt adott a
hadsegédnek. A tüzérek az erődökből mutogatták egymásnak:</p>
<p>– Nézd…</p>
<p>S ekkor előkerült Boka zsebéből a színházi gukker, mely már
szerepelt egyszer, a füvészkertben. A vállára akasztotta a szíjját,
s e percben alig hogy némi csekély külsőségekben különbözött a nagy
Napoleontól. Hadvezér volt, annyi szent. És vártak.</p>
<p>Történetíróhoz pontos időszámítás illik, tehát pontosan
jegyezzük föl, hogy hat perccel ezután a Pál-utca <span class=
"pagenum"><a name="Page_177" id="Page_177">-177-</a></span> felől
trombitaszó hangzott. Idegen trombita volt. És erre a hangra
fészkelődni kezdtek a zászlóaljak.</p>
<div class="figcenter" style="width: 325px;"><a href=
"images/i006hq.jpg"><img src="images/i006.jpg" alt=
"«Fiúk, tőletek függ a csata sorsa!»" title=
"«Fiúk, tőletek függ a csata sorsa!»" /></a>
<p class="caption">«Fiúk, tőletek függ a csata sorsa!»</p>
</div>
<p>– Jönnek! – adták szájról-szájra.</p>
<p>Boka egy kicsit elsáppadt.</p>
<p>– Most! – mondta Kolnaynak. – Most dől el a birodalmunk
sorsa.</p>
<p>Néhány pillanattal ezután mind a két őrszem leugrott a palánk
tetejéről és futva igyekezett a kunyhó felé, melynek tetején a
tábornok állott. A kunyhó előtt megálltak és szalutáltak.</p>
<p>– Jön az ellenség!</p>
<p>– Helyre! – kiáltott Boka és a két őrszem rohant a helyére. Az
egyik a sáncba, a másik a Mária-utcai sereghez. Boka a szeméhez
emelte a látcsövet és halkan mondta Kolnaynak:</p>
<p>– Vedd a szádhoz a trombitát.</p>
<p>Ez is megtörtént. Aztán hirtelen levette szeme elől Boka a
gukkert, pirosság ömlött el az arcán és lelkes hangon mondta:</p>
<p>– Fújd!</p>
<p>És felharsant a trombitajel. A birodalom mindkét kapuja előtt
megálltak a vörösingesek. Ezüstvégű lándzsáikon szikrázott a
napfény, vörös ingükben, vörös sapkájukban olyanok voltak, mint a
vörös ördögök. Az ő trombitáik is rohamot fújtak és most tele volt
a levegő izgató trombitaharsogással. Kolnay egyre fújta, egy
pillanatra sem hagyta abba.</p>
<p>– Tata… tra… trara… – hangzott egyre a kunyhó tetejéről.</p>
<div class="figcenter" style="width: 369px;"><a href=
"images/i007hq.jpg"><img src="images/i007.jpg" alt=
"«Boka szeméhez emelte távcsövét.»" title=
"«Boka szeméhez emelte távcsövét.»" /></a>
<p class="caption">«Boka szeméhez emelte távcsövét.»</p>
</div>
<p><span class="pagenum"><a name="Page_178" id=
"Page_178">-178-</a></span></p>
<p>Boka most Áts Ferit kereste a távcsővel. Felkiáltott:</p>
<p>– Ott van… Áts Feri a Pál-utcaiakkal jött… Szebenics is vele
van… ott viszi a mi zászlónkat… kemény dolga lesz a Pál-utcai
seregnek!</p>
<p>A Mária-utca felől jövőket az idősebbik Pásztor vezette. Vörös
zászlót lengettek. És harsogott a három trombita, szünet nélkül. A
vörösingesek pedig csak álltak a kapukban, zárt csatasorban.</p>
<p>– Valamit terveznek, – mondta Boka.</p>
<p>– Mindegy! – kiáltott a hadsegéd, egy pillanatra abbahagyva a
trombitálást. De a következő pillanatban már tovább fújta, teli
tüdőből:</p>
<p>– Tata… tra… trara…</p>
<p>Aztán hirtelen elhallgattak a vörösingesek trombitái. A
Mária-utca felől jövők hatalmas csataordításban törtek ki:</p>
<p>– Huja hopp! Huja hopp!</p>
<p>És berohantak a kapun. A mieink egy pillanatra elibük álltak,
mintha fel akarnák venni a harcot, de a következő pillanatban már
vad futással rohantak, ahogy a haditerv parancsolta.</p>
<p>– Bravó! – kiáltott Boka. Aztán hirtelen a Pál-utca felé nézett.
Az Áts Feri serege – nem jött be a kapun. Állott a sereg, mint a
cövek, a nyitott kapu előtt, az utcán.</p>
<p>Boka megijedt:</p>
<p>– Mi ez?</p>
<p>– Valami csel, – mondta reszketve Kolnay. Majd <span class=
"pagenum"><a name="Page_179" id="Page_179">-179-</a></span> megint
balra néztek. A mieink futottak s a vörösingesek ordítva vetették
magukat utánuk.</p>
<p>Most Boka, aki eddig komolyan, majdnem megszeppenve nézte az Áts
Feri hadosztályának tétlenségét, egyszerre olyat csinált, amire az
ő életében eddig még nem volt példa. Feldobta magasra a sapkáját,
ordított egy nagyot, táncolni kezdett a kunyhó tetején, mintha
megbolondúlt volna, úgy, hogy a korhadt alkotmány majdnem beszakadt
alatta.</p>
<p>– Meg vagyunk mentve! – kiáltotta.</p>
<p>Rárohant Kolnayra, megölelte és megcsókolta. Aztán táncolni
kezdett vele. A hadsegéd ebből egy szót sem értett. Meglepetve
kérdezte:</p>
<p>– Mi ez? Mi ez?</p>
<p>Boka arrafelé mutatott, ahol Áts Feri állott a seregével,
mozdulatlanul:</p>
<p>– Látod azt?</p>
<p>– Látom.</p>
<p>– No, hát nem érted?</p>
<p>– Nem én.</p>
<p>– Ó, te buta… mi meg vagyunk mentve. Győztünk! És te nem
érted?!</p>
<p>– Nem én!</p>
<p>– Látod, hogy mozdulatlanul állnak?</p>
<p>– Hogyne látnám!</p>
<p>– Nem jönnek be… várnak.</p>
<p>– Látom.</p>
<p>– Hát miért várnak? Mire várnak? Arra várnak hogy a Pásztor
hadosztálya végezzen a Mária-utcában. <span class=
"pagenum"><a name="Page_180" id="Page_180">-180-</a></span> És ők
csak akkor fognak támadni? Én ezt rögtön megláttam, mikor látható
volt, hogy nem egyszerre támadnak! Az a szerencsénk, hogy ők
ugyanolyan haditervet csináltak, mint mi. Azt akarták, hogy Pásztor
kergesse ki seregünk felét a Mária-utcába és akkor a másik felét
egyszerre támadják meg: Pásztor hátulról, Áts Feri előlről. De
ebből nem esznek! Gyere!</p>
<p>És már mászni kezdett lefelé.</p>
<p>– Hova?</p>
<p>– Csak gyere velem. Itt nincs mit néznünk, mert ezek ugyan meg
nem moccannak. Gyerünk segíteni a Mária-utcai seregünknek!</p>
<p>A Mária-utcai sereg gyönyörűen csinálta a dolgát. Össze-vissza
futkosott a gépház előtt, az eperfák körül. Ravaszúl csinálták,
mert még ilyeneket is kiabáltak:</p>
<p>– Jaj! jaj!</p>
<p>– Végünk van!</p>
<p>– El vagyunk veszve!</p>
<p>A vörösingesek ordítva üldözték őket. Boka most már csak azt
figyelte, hogy bele fognak-e menni a csapdába. A mieink ugyanis
hirtelen eltüntek a gépház mellett. A sereg fele a kocsiszínbe, a
másik fele a kunyhóba menekült.</p>
<p>Pásztor kiadta a jelszót:</p>
<p>– Utánuk! Fogjátok el őket!</p>
<p>És a vörösök utánuk rohantak, a gépház mögé.</p>
<p>– Fújd! – kiáltott Boka.</p>
<p>És a kis trombita megharsant, jelezve, hogy az erődök kezdjék a
bombázást. És vékony gyerekhangok <span class="pagenum"><a name=
"Page_181" id="Page_181">-181-</a></span> diadalordítása jött az
első három erőd felől. Tompa puffogás hallatszott. A homokbombák
repülni kezdtek. Boka piros volt és egész testében reszketett.</p>
<p>– Hadsegéd! – kiáltott.</p>
<p>– Jelen!</p>
<p>– Rohanj a sáncba és mondd meg, hogy várjanak. Ők csak várjanak.
Majd ha rohamot fuvatok, akkor kezdjék. És a Pál-utcai erődök is
várjanak!</p>
<p>A hadsegéd már rohant is. A kunyhónál azonban hasra feküdt és a
sánc földhányása mögött hason csúszva ment előre a sáncig, hogy a
kapuban még mindig mozdulatlanul álló ellenség meg ne lássa.
Suttogva adta le a parancsot a legszélsőnek s aztán úgy, ahogy
jött, hason csúszva ment vissza a tábornokhoz.</p>
<p>– Rendben van, – jelentette.</p>
<p>A gépház mögött tele volt ordítással a levegő. A vörösingesek
azt hitték, hogy győztek. A három erőd derekasan tüzelt és ez
megakadályozta őket abban, hogy felrohanjanak a farakásokra. A
szélső erődben, a nevezetes harmadik erődben Barabás ingujjra
vetkőzve úgy harcolt, mint egy oroszlán. Egyebet se csinált, csak
az öregebb Pásztort vette célba. Egymás után puffantak a puha
homokbombák Pásztor fekete fején. És minden bombával kiáltott egyet
Barabás:</p>
<p>– Nesze, öcsém!</p>
<p>A puha homok szemét-száját teleszórta Pásztornak, aki dühösen
prüszkölt.</p>
<p>– Megállj, jövök! – ordította haragosan.</p>
<div class="figcenter" style="width: 364px;"><a href=
"images/i008hq.jpg"><img src="images/i008.jpg" alt="«Nesze öcsém!»"
title="«Nesze öcsém!»" /></a>
<p class="caption">«Nesze öcsém!»</p>
</div>
<p><span class="pagenum"><a name="Page_182" id=
"Page_182">-182-</a></span></p>
<p>– Csak gyere! – kiáltott Barabás, célzott és dobott. Most megint
tele lett a szája homokkal a vörösingesnek. Óriási éljenzés tört ki
az erődökön.</p>
<p>– Egyél homokot! – kiáltott nekihevülten Barabás és két kezével
szórta a bombát, valamennyit Pásztor felé. És a másik kettő se volt
rest. A sarokerőd úgy dolgozott, hogy öröm volt nézni. A gyalogos
sereg pedig némán kucorgott a kocsiszínben meg a kunyhóban, várta a
parancsot, hogy előrohanjon. A vörösingesek most már az erődök
tövében voltak és a legkeményebb harcot vívták. Pásztor újra
parancsot adott:</p>
<p>– Fel a farakásokra!</p>
<p>– Puff! – kiáltott Barabás és orron dobta a vezért.</p>
<p>– Puff! – vették át a jelszót a többi erődök is és a
felkapaszkodni készülők fejére valóságos homokzáport
zúdítottak.</p>
<p>Boka megfogta Kolnay karját.</p>
<p>– Fogytán van a homok, – mondta, – innen látom. Már Barabás is
csak egy kézzel dobál, pedig a sarokerődben háromszor annyi
volt…</p>
<p>Valóban, most mintha gyöngült volna a tüzelés.</p>
<p>– Mi lesz? – kérdezte Kolnay.</p>
<p>Boka most már nyugodt volt:</p>
<p>– Győzni fogunk!</p>
<p>E pillanatban a második számú erőd megszüntette a tüzelést.
Nyilván elfogyott a homok.</p>
<p>– Itt a pillanat! – kiáltott Boka. – Rohanj a kocsiszínbe.
Támadjanak! <span class="pagenum"><a name="Page_183" id=
"Page_183">-183-</a></span></p>
<p>Ő maga a kunyhóhoz ugrott. Felrántotta az ajtót és
bekiáltott:</p>
<p>– Roham!</p>
<p>És ugyanegy pillanatban rohant elő a két zászlóalj, az egyik a
kocsiszínből, a másik a kunyhóból. Épp jókor érkeztek. Pásztor már
féllábbal fenn volt a második erődön. Belekapaszkodtak és lehúzták.
A vörösingesek most megzavarodtak. Ők azt hitték, hogy a futó sereg
a farakások közé menekült s hogy az erődök arra valók, hogy ne
eresszék be az ellenséget a farakások közé. És íme, egyszerre hátba
támadták őket azok, akik az imént még <i>előlük</i> futottak…</p>
<p>Komoly haditudósítók, akik igazi háborúkban vettek részt, azt
mondják, hogy a háború legnagyobb veszedelme a zavar. A hadvezérek
az ágyúk százaitól sem félnek úgy, mint egy parányi kis zavartól,
mely pillanatok alatt általános kavarodássá szokott növekedni. És
ha az igazi, ágyús, puskás hadsereget meggyöngíti a zavar, ugyan
hogy vágta volna ki magát ebből a bajból néhány vörös tornaingbe
öltözött kis gyalogos katona?</p>
<p>Nem értették a dolgot. Az első pillanatban még azt se tudták,
hogy ezek ugyanazok, akik az imént eltűntek előlük. Azt hitték, ez
új hadsereg. Csak mikor ráismertek egyesekre, látták, hogy megint
azokkal kerültek össze.</p>
<p>– Honnan a föld alól kerültek ezek elő? – kiáltott Pásztor,
miközben két erős kar belekapaszkodott a lábába és lehúzta az
erődről. <span class="pagenum"><a name="Page_184" id=
"Page_184">-184-</a></span></p>
<p>Most Boka is harcolt. Kinézett magának egy vörösingest és
birkózni kezdett vele. Birkózás közben lassan és ügyesen a kunyhó
felé szorította. A vörösinges e pillanatban látta, hogy nem
boldogul Bokával. Kapta magát tehát és gáncsot vetett neki. Az
erődökről, ahonnan figyelemmel kísérték ezt a párharcot,
felhangzott a tiltakozás:</p>
<p>– Gyalázat!</p>
<p>– Gáncsot vetett!</p>
<p>Boka a gáncs következtében elesett. De ugyanabban a pillanatban
már talpon is volt. Rákiáltott a vörösre:</p>
<p>– Gáncsot vetettél! Ez törvényt bont!</p>
<p>Intett Kolnaynak s egy szempillantás alatt a kunyhóba vitték a
kapálózó vörösingest. Boka rázárta az ajtót. Lihegve mondta:</p>
<p>– Ostoba volt. Ha rendesen birkózott volna, nem birtam volna
vele. Így azonban jogunk volt kettőnknek ellene menni…</p>
<p>És újból a csatasorba rohant, ahol már párokra oszolva birkóztak
a legények. Ami kevés homok még az első két erődben volt, azt arra
használták a tüzérek, hogy a birkózó ellenségre szórják. A
Pál-utcai telekre néző erődök hallgattak, vártak.</p>
<p>Kolnay épp birkózáshoz akart kezdeni, mikor Boka rárivallt:</p>
<p>– Ne birkózzál! Eridj, vidd a parancsot, hogy az első és második
erőd legénysége menjen át a négyes és ötös erődbe! <span class=
"pagenum"><a name="Page_185" id="Page_185">-185-</a></span></p>
<div class="figcenter" style="width: 300px;"><a href=
"images/i023hq.png"><img src="images/i023.png" alt=
"«Csónakos ölbe kapta és vitte…»" title=
"«Csónakos ölbe kapta és vitte…»" /></a>
<p class="caption">«Csónakos ölbe kapta és vitte…»</p>
</div>
<p>Kolnay keresztül vágta magát a birkózók során és vitte az
üzenetet. Az első két erődről csakhamar eltűnt a zászló, mert ezt
is magukkal vitték a fiúk az új harcvonalba.</p>
<p>És egyik diadalkiáltás a másik után hangzott fel. De a
legnagyobb akkor hangzott, amikor Pásztort, magát a rettenetes,
legyőzhetetlen Pásztort Csónakos ölbe kapta és úgy vitte a kunyhó
felé. Egy pillanat és Pásztor már tehetetlen dühvel dörömbölt a
kunyhón, csakhogy – belülről… <span class="pagenum"><a name=
"Page_186" id="Page_186">-186-</a></span></p>
<p>Óriási lárma tört ki erre. A vörösingesek csapatja érezte, hogy
veszve van. A fejüket végleg elvesztették, amikor a vezérük eltűnt
közülük. Most már csak abban bizakodtak, hogy az Áts Feri
hadosztálya fogja helyreütni a csorbát. És egyik vörösingest a
másik után hurcolták be a kunyhóba, egyre fölharsanó, meg-megújuló
diadalordítás közepette, ami elhangzott a Pál-utcai küszöbön
mozdulatlanúl álló sereghez is.</p>
<p>Áts Feri, aki fel-alá sétált az arcvonal előtt, büszke mosollyal
mondta:</p>
<p>– Halljátok? Mindjárt megkapjuk a jelt.</p>
<p>Az volt ugyanis a vörösingesek közt a megállapodás, hogy mikor a
Pásztor-hadosztály végez a Mária-utcában, megfuvatják a trombitát s
akkor egyszerre támad Pásztor és Áts Feri. De már akkor a kis
Vendauer, aki a Pásztorék trombitása volt, benn dörömbölt a
többivel együtt a kunyhóban és a trombitája homokkal teletömve
nyugodott szép csöndesen a harmadik erődben, a hadizsákmányok
között…</p>
<p>Míg ezek itt történtek a gépház és a kunyhó körül, Áts Feri
nyugodtan biztatta embereit:</p>
<p>– Csak legyetek türelemmel. Amint meghalljuk a trombitajelt,
előre!</p>
<p>De a várva-várt trombitajel csak nem jött. Az ordítozás,
kiabálás egyre gyöngébb lett, sőt határozottan úgy hallatszott,
mintha valami zárt helyről jönne… És mikor a két piros-zöld sapkás
zászlóalj az utolsó vörösingest is betuszkolta a kunyhóba s mikor
erre kitört a leghatalmasabb diadalordítás, amit a grund
<span class="pagenum"><a name="Page_187" id=
"Page_187">-187-</a></span> még valaha életében hallott, az Áts
Feri hadosztályában ideges mozgolódás volt észrevehető. A
fiatalabbik Pásztor kilépett a sorból:</p>
<p>– Azt hiszem, – mondta – valami baj történt.</p>
<p>– Ugyan miért?</p>
<p>– Mert ez nem az ő hangjuk, ez csupa idegen hang.</p>
<p>Áts Feri fülelt. Valóban, ő is úgy hallotta, hogy ez idegen
torok muzsikája. De azért nyugodságot színlelt.</p>
<p>– Nem történt azokkal baj, – mondta – ők csöndben harcolnak. A
Pál-utcaiak kiabálnak, mert bajban vannak.</p>
<p>E pillanatban, mintha csak azért történt volna, hogy Áts Ferit
megcáfolja, tisztán hallható «éljen» harsant fel a Mária-utca
felől.</p>
<p>– Ej, ha! – mondta Áts Feri – ez éljenzés volt.</p>
<p>A kisebbik Pásztor izgatottan szólt:</p>
<p>– Aki bajban van, nem szokott éljenezni! Talán mégse kellett
volna oly biztosra venni, hogy a bátyám serege győzni fog…</p>
<p>És Áts Feri, aki okos fiú volt, most már érezte, hogy nem
sikerült a számítása. Sőt már azt is érezte, hogy ezzel az egész
serege elvesztette a csatát, mert most ő neki magának kell a
Pál-utcaiak egész seregével fölvenni a harcot. Az utolsó reménye, a
várva-várt trombitajel pedig nem harsant fel…</p>
<p>Hanem felharsant ehelyett egy másik trombitajel. Egy ismeretlen
trombita hangja, mely a Boka seregének <span class=
"pagenum"><a name="Page_188" id="Page_188">-188-</a></span> szólt.
Ez azt jelentette, hogy a Pásztor serege utolsó szál emberéig el
van fogva, be van zárva és hogy most kezdődik meg a támadás a telek
felől. S valóban, a trombitajelre ketté oszlott a Mária-utcai
hadsereg s egyik része a kunyhó mellett, a másik része pedig a 6-os
erőd mellett bukkant fel, kissé megtépett ruhában, de csillogó
szemmel, diadalmas jókedvben, egy győzelmes csata tüzében
megedzve.</p>
<p>Most már teljes bizonyossággal tudta Áts Feri, hogy Pásztor
serege meg van verve. Egy-két pillanatig farkasszemet nézett az
újon érkezett két zászlóaljjal s hirtelen a fiatalabbik Pásztorhoz
fordúlt. Izgatottan mondta:</p>
<p>– De hát ha megverték őket, hol vannak? Ha kiszorították őket az
utcára, miért nem sietnek hozzánk?</p>
<p>Kinéztek a Pál-utcára, sőt Szebenics elrohant a Mária-utcáig.
Sehol senki. Egy téglás-szekér cammogott végig a Mária-utcán s
néhány járókelő ment csöndesen a dolga után.</p>
<p>– Sehol senki! – jelentette kétségbeesve Szebenics.</p>
<p>– De hát mi lett velük?</p>
<p>És csak most jutott eszébe a kunyhó.</p>
<p>– Ezeket bezárták! – kiáltott magánkívül a haragtól. – Ezeket
megverték és bezárták a kunyhójukba!</p>
<p>Most pedig – az iménti cáfolat helyett – megerősítést kapott a
kijelentése. Tompa dübörgés hallatszott a kunyhó felől. A bezártak
öklükkel verték a deszkát. De hiába. A kis kunyhó ezúttal a
Pál-utcai fiúk pártján volt. Nem engedte kidönteni sem az ajtaját,
sem az oldalát. Keményen állta az ökölcsapásokat. És a foglyok
<span class="pagenum"><a name="Page_189" id=
"Page_189">-189-</a></span> pokoli hangversenyt rendeztek benne.
Lármájukkal magukra akarták vonni az Áts Feri seregének figyelmét.
Vendauer, szegény, akitől elvették a trombitát, tölcsért csinált a
két tenyeréből és abba trombitált torkaszakadtából.</p>
<p>Áts Feri a seregéhez fordúlt.</p>
<p>– Fiúk, – kiáltotta – Pásztor elvesztette a csatát! Rajtunk áll,
hogy megmentsük a vörösingesek becsületét! Előre!</p>
<p>És úgy, ahogy állottak, egyetlen széles sorban, bevonultak a
telekre és futólépésben támadtak. De Boka most már megint a kunyhó
tetején állott Kolnayval s a lába alatt dörömbölő, lármázó, visító
pokolmuzsikát túlharsogva kiáltott:</p>
<p>– Fújd meg a trombitát! Roham! Erődök, tűz!</p>
<p>És a sáncárkok felé rohanó vörösingesek egyszerre meghőköltek.
Sorjában négy erőd kezdte őket bombázni. Egy pillanatra elborította
őket a homokfelhő, nem láttak.</p>
<p>– Tartalék, előre! – kiáltott Boka.</p>
<p>A tartalék előrohant, bele a porfergetegbe, neki a támadó
sornak. A sáncárokban még mindig tétlenűl guggolt a gyalogság és
várta, mikor kerül rá a sor. És az erődökből bomba bomba után
vágódott a csatasorba s nem egy közülök Pál-utcai fiú hátán puffant
szét.</p>
<p>– Sebaj! – kiáltották. – Előre!</p>
<p>Nagy porfelhő kerekedett. Mikor egy-egy erődből elfogyott a
bomba, marékkal dobták a száraz homokot. A telek közepén pedig, a
sáncároktól alig húsz lépésnyire toporzékolt, kavargott az egymásba
keveredett két <span class="pagenum"><a name="Page_190" id=
"Page_190">-190-</a></span> sereg s a porfergetegből csak itt-ott
villant ki egy vörös ing vagy egy piros-zöld sapka.</p>
<p>De ez a sereg már fáradt volt, míg Áts Feriék pihent erővel
vették fel a küzdelmet. És egy-egy pillanatra úgy látszott, mintha
a küzdők közelebb jönnének a sáncárokhoz, ami azt jelentette, hogy
nem bírják feltartóztatni az ő emberei a vöröseket. És minél
közelebb értek az erődökhöz, annál biztosabban találtak a bombák.
Barabás megint a vezérre vetette magát. Most Áts Ferit
bombázta.</p>
<p>– Nem baj! – kiáltott. – Edd meg! Hiszen csak homok!</p>
<p>Úgy állt fenn a vár fokán, mint valami gyorskezű kis ördög,
vigyorogva, nagyokat kurjantva, miközben villámgyorsan hajolt le
újabb bombákért. Áts Feri tartalékja hiába hozott magával kis
zsákokban homokot. Ennek most nem vehették hasznát, mert minden
emberre szükségük volt a csatasorban. Hát eldobták a zsákokat.</p>
<p>És közben lelkesítően, izgatóan, egyre hangzott mind a két
trombita: a Kolnayé a kunyhó tetejéről, meg a fiatal Pásztoré a
kavargó tömegből. Most már csak tíz lépésnyire voltak a
sáncároktól.</p>
<p>– No, Kolnay, – kiáltott Boka, – most mutasd meg, mit tudsz!
Eredj le a sáncba ne törődj a bombákkal és ott lenn fújd meg a
riadót. Kezdjen tüzelni a sáncárok és amikor a homokja elfogyott,
rohanjon ki!</p>
<p>– Hahó! Hó! – kiáltott Kolnay és leugrott a kunyhó tetejéről.
Most már nem csúszott hason, hanem fölemelt fővel szaladt a
sáncárok felé. Boka kiabált utána <span class="pagenum"><a name=
"Page_191" id="Page_191">-191-</a></span> de hangját elnyomta a
lába alatt forrongó pokol dörömbölése, meg az Áts Feriék folytonos
trombitálása, a kiáltozás. Csak nézett utána, nézte, hogy eltudja-e
vinni a hírt a sáncba, még mielőtt a vörösingesek meglátják az
árokban rejtőzőket.</p>
<p>Egy erőteljes alak vált ki a küzdők közül és Kolnay felé ugrott.
Megkapta a kezét és birkózni kezdett vele. Vége volt. Kolnay nem
teljesíthette a parancsot.</p>
<p>– Magam megyek! – kiáltott kétségbeesve Boka, ő is leugrott a
kunyhó tetejéről és a sáncárok felé szaladt.</p>
<p>– Megállj! – ordított feléje Áts Feri.</p>
<p>Fel kellett volna venni az ellenséges vezérrel a harcot, de
ezzel talán kockára tett volna mindent. Tehát rohant tovább az árok
felé.</p>
<p>Áts Feri utána.</p>
<p>– Gyáva vagy! – kiáltott rá. – Elszaladsz előlem! De ne félj,
utólérlek!</p>
<p>És utól is érte, épp abban a pillanatban, mikor Boka a sáncba
ugrott. Csak annyi ideje volt, hogy elkiálthassa magát:</p>
<p>– Tűz!</p>
<p>És a szembe jövő Áts Feri a következő pillanatban egyszerre vagy
tíz friss bombát kapott a vörös ingére, a vörös sapkájára és a
vörös arcára.</p>
<p>– Ördögök vagytok! – kiáltott. – Most meg a föld alól
lövöldöztök?</p>
<p>De akkor már kifejlődött az egész vonalon a tüzérségi támadás.
Az erődök felülről bombáztak, a sánc alulról. Viharzott a homok és
a lármába most friss hangok <span class="pagenum"><a name=
"Page_192" id="Page_192">-192-</a></span> vegyültek. Megszólalt a
sánc is, mely eddig hallgatni volt kénytelen. Boka elérkezettnek
látta a pillanatot a végső támadásra. Ő maga állt a sor szélére,
melytől alig két lépésnyire birkózott Kolnay egy vörösingessel.
Kiállott a sánc szélére, előkapta és magasra emelte a piros-zöld
zászlót és kiadta az utolsó parancsot:</p>
<p>– Teljes roham! Előre!</p>
<p>És valóban, a föld alól bújt ki egy új sereg. Rohamlépésben
támadtak s gondosan vigyáztak arra, hogy páros birkózásba ne
bocsátkozzanak. Zárt sorban mentek a vörösök felé s szorították
őket, el a sánctól.</p>
<p>Barabás lekiáltott az erődről:</p>
<p>– Nincs homok!</p>
<p>– Gyertek le! Roham! – felelt futtában s erre kezek, lábak
jelentek meg az erődök falain és lemászott a tüzérség. Ez volt a
második zárt csatasor, mely lépésben ment az első mögött.</p>
<p>De most már elkeseredett volt a harc. A vörösingesek, vesztüket
érezve, nem nagyon tartották be a szabályokat. Nekik a szabályok
csak addig kellettek, amíg azt hitték, hogy szabályszerű harccal is
győzni fognak. Most azonban sutba dobtak minden formaságot.</p>
<p>Ez veszedelmes volt. Még így is jobban birták, dacára annak,
hogy félannyian voltak, mint a Pál-utcaiak.</p>
<p>– A kunyhóhoz! – üvöltött Áts Feri. – Szabadítsuk ki őket!</p>
<p>És az egész gomolyag, mintha megfordúlt volna, a kunyhó felé
kezdett nyomulni. Erre a Pál-utcaiak nem <span class=
"pagenum"><a name="Page_193" id="Page_193">-193-</a></span> voltak
elkészülve. Kisiklott előlük a vörösinges had. Mint amikor kalapál
valaki s egyszerre csak azt érzi, hogy elgörbült az ütés alatt a
szög, úgy görbült el balra a támadó sor. Elől Áts Feri, vadúl
rohanva, a diadal reményével a hangjában:</p>
<div class="figcenter" style="width: 347px;"><a href=
"images/i024hq.png"><img src="images/i024.png" alt=
"«A meglepett vezért a földhöz teremtette.»" title=
"«A meglepett vezért a földhöz teremtette.»" /></a>
<p class="caption">«A meglepett vezért a földhöz teremtette.»</p>
</div>
<p>– Utánam!</p>
<p>S e pillanatban, mintha a lába elé gurítottak volna valamit,
hirtelen megállott. Egy kis gyerek-alak ugrott <span class=
"pagenum"><a name="Page_194" id="Page_194">-194-</a></span> elibe a
kunyhó mellől. Megtorpant a vörösinges vezér és mögötte megállt,
egymásnak lökődött a harcoló sereg.</p>
<p>Egy kis fiú állott Áts Feri előtt, egy kis fiú, aki egy fejjel
volt kisebb, mint ő. Egy vézna, szőke gyerek emelte két kezét a
magasba, tiltólag. És gyerekhang kiáltotta:</p>
<p>– Megállj!</p>
<p>A Pál-utcai sereg, mely már megszeppent a hirtelen fordulat
miatt, egyszerre harsogó hangon kiáltott fel:</p>
<p>– Nemecsek!</p>
<p>És a kis szőke, vékonycsontú, beteg gyerek abban a pillanatban
ölre kapta a nagy Áts Ferit és rettenetes erőfeszítéssel, amelyhez
csak a láza, a forró, lüktető láza, az önkívülete adta szegény kis
testének az erőt, a meglepett vezért annak rendje és módja szerint
a földhöz teremtette.</p>
<p>Aztán lerogyott rá ő is, ájultan.</p>
<p>Ebben a pillanatban minden rend felbomlott a vörösingesek közt.
Mintha a fejüket vágták volna le: mikor a vezérük elesett, nekik
maguknak is meg volt pecsételve a sorsuk. A pillanatnyi zavart
felhasználták a Pál-utcaiak. Összefogóztak, nagy lánccá alakúltak
és kifelé szorították a meglepett sereget.</p>
<p>Áts Feri feltápászkodott és haragos piros arccal, villogó
szemmel nézett szét. Leverte a port a ruhájáról s látta, hogy
egyesegyedűl maradt. A serege már valahol a kapu körűl kavargott,
összekeveredve a diadalmas Pál-utcaiakkal s ő itt állott egyedűl,
megverten.</p>
<p>Mellette feküdt a földön Nemecsek. <span class=
"pagenum"><a name="Page_195" id="Page_195">-195-</a></span></p>
<p>S mikor az utolsó vörösingest is kiszorították a kapun s a kaput
bezárták mögötte, mámoros diadal űlt az arcokon. Harsogott az
éljen, a győzelmi kiáltás. Boka pedig futva érkezett a gépház felől
a tóttal. Vizet hozott.</p>
<div class="figcenter" style="width: 325px;"><a href=
"images/i025hq.png"><img src="images/i025.png" alt=
"Janó óvatosan fektette a földhányásra." title=
"Janó óvatosan fektette a földhányásra." /></a>
<p class="caption">Janó óvatosan fektette a földhányásra.</p>
</div>
<p>Most aztán mind a földön fekvő kis Nemecsek köré gyűltek s
halálos csönd váltotta fel az imént még nagyban zúgó éljenzést. Áts
Feri külön állott és komoran nézte a győzteseket. A kunyhóban még
mindig dörömböltek a foglyok.</p>
<p>De ugyan ki törődött most velük?</p>
<p>Janó óvatosan fölemelte Nemecseket a földről és a <span class=
"pagenum"><a name="Page_196" id="Page_196">-196-</a></span> sánc
földhányására fektette. Aztán vízzel kezdték mosogatni a szemét, a
homlokát, az arcát. És néhány perc múlva felnyitotta szemét
Nemecsek. Bágyadt mosollyal nézett körűl. Mindenki hallgatott.</p>
<p>– Mi van? – kérdezte csöndesen.</p>
<p>De mindenki annyira el volt fogódva, hogy erre a kérdésre
senkinek se jutott eszébe felelni. Értelmetlenűl néztek rá.</p>
<p>– Mi van? – ismételte és felült a földhányásra.</p>
<p>Most Boka odament hozzá:</p>
<p>– Jobban vagy?</p>
<p>– Jobban.</p>
<p>– Nem fáj semmid?</p>
<p>– Nem.</p>
<p>Mosolygott. Aztán ezt kérdezte:</p>
<p>– Győztünk?</p>
<p>De erre már nemcsak hogy nem hallgatott mindenki, hanem mindenki
felelt. Egyszerre riadt a kiáltás minden ajkon:</p>
<p>– Győztünk!</p>
<p>Azzal nem törődött senki, hogy Áts Feri még mindig ott állt egy
farakás tövében és komolyan, bús haraggal nézte a Pál-utcaiak
családi jelenetét.</p>
<p>Boka szólalt meg:</p>
<p>– Győztünk és most a végén már majdnem baj történt és hogy nem
történt baj, azt neked köszönhetjük. Ha te hirtelen meg nem jelensz
köztünk és nem leped meg Áts Ferit, akkor kiszabadítják a kunyhóból
a foglyokat és nem tudom, mi történik. <span class=
"pagenum"><a name="Page_197" id="Page_197">-197-</a></span></p>
<p>A kis szőke mintha megharagudott volna ezért.</p>
<p>– Nem igaz, – mondta, – ezt ti most azért mondjátok nekem, hogy
örüljek, azért mondjátok, mert beteg vagyok.</p>
<p>És végig simította kis homlokát. Most, hogy visszatért arcába a
vér, ismét piros volt, látszott rajta, hogy égeti, emészti a
láz.</p>
<p>– Most – mondta Boka – azonnal haza fogunk téged vinni. Elég
ostobaság volt, hogy ide jöttél. Nem is tudom, hogyan eresztettek
ide a szüleid.</p>
<p>– Nem eresztettek. Magam jöttem.</p>
<p>– Hogy-hogy?</p>
<p>– Az apám elment hazulról, ruhát vitt valahova, próbálni. Az
anyám pedig átment a szomszédba, melegre tenni a köménymagos
levesemet, nem zárta be az ajtót és azt mondta, hogy ha kell
valami, csak kiáltsak. És én akkor egyedűl maradtam. És felültem az
ágyban és hallgatóztam. És nem hallottam semmit, de azért mégis úgy
éreztem, mintha hallanék valamit. Zúgott valami a fülembe, lovak
jöttek, trombita is volt, kiabálás. Hallottam a Csele hangját,
mintha azt kiáltotta volna: «Gyere, Nemecsek, mert bajban vagyunk!»
– Aztán hallottam, mikor te kiáltottál: «Ne gyere, Nemecsek, te
nekünk nem köllesz, mert te beteg vagy, úgy-e, tudtál jönni, mikor
golyóztunk meg mulattunk, bezzeg most nem gyössz, mikor harcolunk
és elvesztjük a csatát!» Ezt mondtad, Boka. Én úgy hallottam, hogy
ezt mondtad. No és akkor hamar kiugrottam az ágyból. És elestem,
mikor kiugortam, mert már olyan régen <span class=
"pagenum"><a name="Page_198" id="Page_198">-198-</a></span>
fekszem, hogy egészen el voltam gyöngülve. De föltápászkodtam a
földről és kiszedtem a ruhámat a szekrényből… és a cipőmet is és
hamar felöltöztem. És már fel voltam öltözve, mikor az anyám
bejött. Mikor hallottam a lépését, hogy jön, hamar beugrottam az
ágyba, ruhástól és magamra húztam a paplant, egészen a szájamig,
hogy ne lássa rajtam a ruhát. Akkor azt mondta az anyám: «Csak
bejöttem megkérdezni, hogy nincs-e szükséged valamire.» – És én azt
mondtam: «Nincs» és ő megint kiment és akkor én elszöktem hazúlról.
De én nem vagyok egy hős, mert én nem tudtam, hogy az olyan fontos,
mert én csak bejöttem ide harcolni a többiekkel, hanem mikor
megláttam az Áts Ferit, akkor arra gondoltam, hogy én azért nem
harcolhattam veletek, mert ez engem a hideg vízben megfürösztött és
akkor nagyon el voltam keseredve és gondoltam: «Na, Ernő, most vagy
soha» – és behúnytam a szememet és… és… neki ugrottam…</p>
<p>Oly hévvel beszélte ezt el a kis szőke, hogy egészen belefáradt.
Köhögni kezdett.</p>
<p>– Ne beszélj tovább, – mondta Boka, – majd elmondod máskor. Most
haza fogunk téged vinni.</p>
<p>Most Janó segítségével egyenkint kibocsátották a kunyhóból a
foglyokat. Amelyiknél még volt fegyver, attól elvették. És rendre,
szomorúan ballagott ki valamennyi a Mária-utca felől. És a kis
fekete vaskémény most mintha gúnyosan pöfögött, köpködött volna. És
utánuk sivított a gőzfűrész, mintha ő is barátja lett volna a
Pál-utcai győztes seregnek. <span class="pagenum"><a name=
"Page_199" id="Page_199">-199-</a></span></p>
<p>Áts Feri maradt utoljára. Még mindig egy farakás tövében állott
és a földet nézte. Kolnay meg Csele odalépett hozzá és el akarta
tőle venni a fegyverét.</p>
<p>De Boka rájuk szólt:</p>
<p>– Ne bántsátok a vezért.</p>
<p>Azzal odaállt Áts Feri elé:</p>
<p>– Tábornok úr, – mondta neki, – maga hősiesen harcolt!</p>
<p>A vörösinges szomorúan nézett rá, mintha azt mondta volna neki:
«Mit érek én most már a te dicséreteddel?»</p>
<p>Boka pedig hátra fordúlt és vezényelt:</p>
<p>– Tisztelegj!</p>
<p>S erre a Pál-utcai seregben elnémúlt a csevegés. Valamennyien
sapkájukhoz emelték a kezüket. Előttük állott mereven Boka, ő is a
sapkájához emelt kézzel. És a szegény kis Nemecsekben is fölébredt
most a közlegény. Nagynehezen feltápászkodott a földhányásról s
támolyogva, úgy, ahogy tudott, ő is vigyázzba vágta magát és
szalutált. Tisztelgett szegény annak, aki oka volt az ő nagy
betegségének.</p>
<p>És Áts Feri, miután viszonozta a tisztelgést, elment. A
fegyverét magával vitte. Ő volt az egyetlen, aki magával vihette. A
többi fegyver: a híres ezüstvégű lándzsa, a sok ezüstös indián
csatabárd ott hevert halomban a kunyhó bejárata előtt. A harmadik
számú erődre pedig ki volt tűzve a visszahódított zászló. Geréb
vette vissza Szebenicstől a legerősebb harc hevében.</p>
<p>– Geréb itt van? – kérdezte nagyra nyílt, csodálkozó szemmel
Nemecsek. <span class="pagenum"><a name="Page_200" id=
"Page_200">-200-</a></span></p>
<p>– Igen, – állt elő Geréb.</p>
<p>A kis szőke kérdőleg nézett Bokára. Boka pedig felelt:</p>
<p>– Itt van és jóvátette a hibáját. És ezennel visszaadom neki a
főhadnagyi rangját.</p>
<p>Geréb elpirúlt.</p>
<p>– Köszönöm, – mondta.</p>
<p>Aztán csöndesen hozzátette:</p>
<p>– De…</p>
<p>– Mi az a «de»?</p>
<p>Geréb zavartan szólt:</p>
<p>– Tudom, hogy ehhez nincs jogom, mert ez a tábornoktól függ, de…
én úgy gondolom… én úgy tudom, hogy Nemecsek még mindig
közlegény.</p>
<p>Nagy csönd lett. Gerébnek ebben igaza volt. A nagy izgalomban
mindenki megfeledkezett arról, hogy az, akinek immár harmadszor
köszönhettek mindent, még mindig közlegény.</p>
<p>– Igazad van, Geréb, – szólt Boka. – És mindjárt teszünk is
róla. Ezennel kinevezem…</p>
<p>De Nemecsek közbevágott:</p>
<p>– Én nem akarom, hogy kinevezz… én nem azért tettem… én nem
azért jöttem ide…</p>
<p>Boka szigorúnak akart látszani. Rákiáltott:</p>
<p>– Nem az a fő, hogy miért jöttél ide, hanem az a fő, hogy mikor
már itt voltál, mit csináltál. Ezennel kinevezem Nemecsek Ernőt
kapitánnyá.</p>
<p>– Éljen!</p>
<p>Ezt mindenki egyszerre kiáltotta. És mindenki szalutált
<span class="pagenum"><a name="Page_201" id=
"Page_201">-201-</a></span> az új kapitánynak, még a hadnagyok és
főhadnagyok is, sőt legelől állott maga a tábornok és olyan
katonásan kapta a kezét a sapkájához, mintha ő lett volna a
közlegény és a kis szőke a tábornok.</p>
<p>Észrevették, egy szegényes ruhába öltözött kis asszony sietett
végig a hátuk mögött a grundon és most egyszeribe elibük
került.</p>
<p>– Jesszus! – kiáltotta. – Hát itt vagy? Mindjárt tudtam, hogy
ide jöttél!</p>
<p>A Nemecsek édesanyja volt. Sírt szegény, mert már mindenütt
kereste a kis beteg fiát s ide csak azért jött, hogy kérdezősködjék
a fiúknál utána. A fiúk körülvették és csitították. A szegény
asszony pedig fölpakolta, a maga kendőjét a nyakába kerítette és
vitte hazafelé.</p>
<p>– Kísérjük el! – kiáltott Weisz, aki eddig egy szót se
szólt.</p>
<p>És ez az ötlet mindenkinek megtetszett.</p>
<p>– Kísérjük el! – kiáltotta mindenki és már szedelőztek is fel. A
zsákmányfegyvereket hamar bedobálták a kunyhóba és az egész raj a
szegény asszony után zúdult, aki magához szorította a fiát, hogy a
saját teste melegéből is adjon neki valamit és sietve vitte
hazafelé.</p>
<p>A Pál-utcán kettős rendekbe sorakoztak, úgy mentek utána. Már
rájuk borúlt az alkonyat. Gyújtogatták a lámpákat és boltokból erős
világosság áradt ki a gyalogjáróra. Az emberek, akik az utcán
sietve mentek a dolguk után, meg-megálltak egy pillanatra,
<span class="pagenum"><a name="Page_202" id=
"Page_202">-202-</a></span> mikor ez a különös menet mellettük
elhaladt. Elől egy sovány, szőke kis asszony, aki kisírt szemmel,
sietve ment, magához szorítva egy kis gyereket, akinek csak az orra
látszott ki egy nagy kendőből – s mögöttük egy sereg katonásan
lépő, párosával sorakozott fiú, valamennyi egyforma piros-zöld
sapkával a fején.</p>
<p>Voltak olyanok is, akik mosolyogtak. Egy-egy csirkefogó hangosan
nevetett rajtuk. De ők erre most nem adtak semmit. Még maga
Csónakos is, aki máskor az ilyen nevetést rögtön és a lehető
legalaposabban szokta megtorolni, most nyugodtan ment a többi
között, nem is törődve a vidám mesterlegényekkel. Ez olyan komoly
és szent dolog volt az ő szemükben, hogy ezt nem zavarhatta meg a
világ legvidámabb csirkefogója sem.</p>
<p>A Nemecsek anyjának pedig kisebb gondja is nagyobb volt annál,
hogy a hadsereggel törődjék. A Rákos-utcai kis ház kapujánál
azonban kénytelen volt megállani, mielőtt belépett volna rajta,
mert a kis fia megbicsakolta magát és nem volt az a földi hatalom,
amely be tudta volna húzni a kapu alá. Kibontakozott az anyja
karjából és oda állt a fiúk elé.</p>
<p>– Szerbusztok, – mondta.</p>
<p>Sorra kezet fogtak vele a fiúk. A keze forró volt. Aztán eltűnt
anyjával a sötét kapualjában. Egy ajtó csapódott az udvarban, egy
kis ablakban világosság gyúlt ki. És csönd lett.</p>
<p>A fiúk azon vették észre magukat, hogy egyikük se mozdúlt a ház
elől. Nem szóltak egymáshoz, csak néztek, <span class=
"pagenum"><a name="Page_203" id="Page_203">-203-</a></span>
bámultak be az udvarra, arra a kis világos ablakra, amely mögött a
kis hőst most visszafektették az ágyába. Végre aztán sóhajtott egy
nagyon szomorút valamelyik. Csele azt mondta:</p>
<p>– Mi lesz?</p>
<p>És erre ketten-hárman elindúltak a sötét kis utcán az Üllői-út
felé. Most már mind fáradtak voltak, kimerítette őket a harc. Hűvös
szél járta az utcát, erős tavaszi szél, amely az olvadó havak hideg
lehelletét hozza a hegyekről.</p>
<p>Majd másik csoport indúlt meg, le a Ferencváros felé. Végre nem
maradt a kapu előtt más, csak Boka meg Csónakos. Csónakos
feszengett, várta, hogy Boka menjen. De mivel Boka meg se mozdúlt,
szerényen megszólalt:</p>
<p>– Jössz?</p>
<p>Boka csöndesen mondta:</p>
<p>– Nem.</p>
<p>– Maradsz?</p>
<p>– Igen.</p>
<p>– Hát… akkor szerbusz.</p>
<p>És elment szép lassan, csoszogva, ő is. Boka utána nézett és
látta, hogy vissza-visszafordúl. Majd a sarkon eltünt. És a kis
Rákos-utca, mely szerényen húzódik meg a lármás, lóvasutas Üllői-út
mellett, most sötétben, csöndben nyugodott. Csak a szél zúgott
rajta végig s erősen zörgette a gázlámpák üvegtábláit. Egy-egy
hevesebb szélrohamra egymásután végig csörgött valamennyi, mintha
valami titkos csörömpölő jelet adtak volna <span class=
"pagenum"><a name="Page_204" id="Page_204">-204-</a></span>
egymásnak a reszkető, libegő-lobogó gázlángok. Ember e pillanatban
nem volt más az egész kis utcában, mint Boka János, a tábornok. És
mikor Boka János, a tábornok szétnézett az utcán és látta, hogy
egyedűl van, akkor úgy összeszorult a szíve, hogy Boka János, a
tábornok neki dőlt a kapu félfájának és keservesen, szívből, amúgy
istenigazában sírvafakadt.</p>
<p>Ő is érezte, tudta azt, amit egyikük se mert kimondani. Ő is
látta, mint pusztúl az ő közlegénye lassú, szomorú elmúlással.
Tudta, mi lesz ennek a vége s tudta, hogy már nem sokára lesz vége.
Nem bánta ő most, hogy győztes hadvezér, nem bánta, hogy ezúttal
először nem volt férfias, komoly, nem bánta, hogy kitört belőle a
gyerek, csak sírt és egyre ezt mondogatta:</p>
<p>– Kis barátom… édes jó barátom… édes jó kis kapitányom…</p>
<p>Arra jött egy ember és rászólt:</p>
<p>– Mit sírsz, kis fiú?</p>
<p>De ennek nem felelt. Az ember vállat vont és ott hagyta. Aztán
egy szegény asszony jött, nagy kosárral, az is megállt, de az nem
szólt. Nézte egy kicsit, aztán ő is elment. Majd egy alacsony
termetű emberke jött s befordúlt a ház kapuján. Onnan nézett rá
vissza. Megismerte:</p>
<p>– Te vagy az, Boka János?</p>
<p>Boka ránézett:</p>
<p>– Én vagyok, Nemecsek úr.</p>
<p>A szabócska volt, hozta a ruhát a karján. Budán volt, ahova
próbálni vitte a fércelt ruhát. De ez az ember <span class=
"pagenum"><a name="Page_205" id="Page_205">-205-</a></span> már
értette Bokát. Ez se azt nem kérdezte tőle: «Mit sírsz, kis fiú?» –
se meg nem bámúlta, hanem odament melléje, megölelte okos kis fejét
és versenyt kezdett vele sírni. Úgy, hogy fölébresztette Bokában a
tábornokot.</p>
<p>– Ne sírjon, Nemecsek úr, – mondta a szabónak.</p>
<p>A szabó megtörűlte a szemét a kezefejével és intett egyet a
levegőbe. Mintha azt mondta volna: «Úgyis mindegy már minden,
legalább egy kicsit kipityeregtem magamat.»</p>
<p>– Isten megáldjon, kis fiam, – mondta a tábornoknak. – Eridj
szépen haza.</p>
<p>És bement az udvarba.</p>
<p>Most aztán Boka is megtörűlte a szemét és nagyot sóhajtott.
Körűlnézett az utcán és hazafelé akart indúlni. De mintha valami
nem eresztette volna. Tudta, hogy nem használ vele semmit, de úgy
érezte, mintha szent, komoly kötelessége volna most itt maradni és
díszőrséget állani a haldokló katonája háza előtt. Néhány lépést
sétált a kapu előtt. Aztán átment a túlsó oldalra és onnan nézte a
kis házat.</p>
<p>Most lépések kopogtak az elhagyott kis utca csöndjében. «Valami
munkás megy hazafelé», – gondolta és lehorgasztott fővel sétált a
túlsó oldalon. Tele volt mindenféle furcsa gondolattal, ami eddig
még soha nem jutott az eszébe. Az élet meg a halál járt az eszében.
És sehogy se tudott eligazodni ebben a nagy kérdésben.</p>
<p>A lépések egyre közelebbről hangzottak, de most úgy hallatszott,
mintha az, aki jön, meglassította volna a <span class=
"pagenum"><a name="Page_206" id="Page_206">-206-</a></span>
járását. Óvatosan ment egy fekete árny a házak tövében s a
Nemecsekék előtt megállott. Benézett a kapun. Be is ment egy
pillanatra a kapu alá, aztán megint kijött. Megállt. Várt. Aztán
fel-alá kezdett járni a ház előtt s mikor először ért az egyik
gázlámpa alá, a szél félrefújta a kabátja szárnyát. Boka oda
nézett. A kabát alól vörösing villant elő.</p>
<p>Áts Feri volt.</p>
<p>És most farkasszemet nézett egymással a két vezér. Életükben
először álltak egymással szemtől-szembe, négyszemközt. Itt
találkoztak, ez előtt a szomorú ház előtt. Az egyiket a szíve hozta
ide, a másikat a lelkiismerete. Nem szóltak egymáshoz egy szót sem.
Csak nézték egymást. Aztán Áts Feri megindúlt és tovább járt
fel-alá a ház előtt. Soká, nagyon soká járt. Addig, amíg a
házmester elő nem került a sötét udvarból, hogy bezárja a kaput.
Akkor odament hozzá Áts Feri, megemelte a kalapját és csöndesen
kérdezett tőle valamit. Elhallatszott Bokáig, amit a házmester
felelt. Azt mondta:</p>
<p>– Rosszul.</p>
<p>És becsapta a nagy, nehéz kaput. Ez a dörrenés felzavarta az
utca csendjét, de aztán elhalt, mint hegyek közt a mennydörgés.</p>
<p>Áts Feri elindúlt, lassan. Jobbra ment. És Bokának is haza
kellett már mennie. Süvöltött a hideg szél és az egyik hadvezér
jobbra ment, a másik balra. Még ekkor sem szóltak egymáshoz egy
szót sem.</p>
<p>És most végleg elaludt a friss tavaszi éjszakában a kis utca,
melyben most már egyedül sétált, uraskodott <span class=
"pagenum"><a name="Page_207" id="Page_207">-207-</a></span> a szél,
megrázva a lámpák üvegjét, megtépázva a sárga gázlángok fényes
üstökét, megríkatva egy-két rozsdás szélkakast. Befújt minden
hasadékon, befújt még abba a kis szobába is, ahol az asztalnál egy
szegény kis szabó űlt, újságpapirosba göngyölt szalonna mellett,
csöndesen vacsorázgatva s ahol egy kis ágyban egy kis kapitány
lihegett, forró arccal, égő szemmel. Megzörgette az ablakot,
meglebbentette a petróleumlámpa lángját. A csöpp asszony betakarta
a gyerekét:</p>
<p>– Fúj a szél, kis fiam.</p>
<p>A kapitány pedig szomorú mosolygással, alig hallhatóan, szinte
súgva mondta:</p>
<p>– A grund felől fúj. Az édes grund felől fúj… <span class=
"pagenum"><a name="Page_208" id="Page_208">-208-</a></span></p>
<div class="chapter">
<h2>IX.</h2>
</div>
<p>Néhány oldal a Gitt-Egylet nagy könyvéből:</p>
<p class="center"><em class="gesperrt"><b>BEJEGYZÉS</b></em>.</p>
<p>«A mai közgyűlésen a következő határozatokat hoztuk és
bejegyezzük őket ezennel az egyleti nagy könyvbe.</p>
<p class="center">1. §.</p>
<p>A nagy könyv 17-ik oldalán van egy beírás, mely így hangzik:
nemecsek ernő, kis betűvel. Ezen beírás ezennel érvénytelen. Mert
ezen beírás tévedésen alapúlt és ezennel a közgyűlés kijelenti,
hogy a nevezett tagot ok nélkül sértette az egylet és ő ezt
tisztességesen tűrte, a háborúban mint valóságos hős vett részt,
mely történelmi tény. Az egylet ezért kijelenti, hogy a multkori
beírás az egylet hibája és hogy ezennel a jegyző ideírja a tag
nevét végig csupa nagy betűvel.</p>
<p class="center">2. §.</p>
<p>Ezennel beírom végig csupa nagy betűvel:</p>
<p class="center"><i>NEMECSEK ERNŐ</i></p>
<p class="right"><i>Leszik, jegyző</i>, s. k. <span class=
"pagenum"><a name="Page_209" id="Page_209">-209-</a></span></p>
<p class="center">3. §.</p>
<p>A Gitt-Egylet közgyűlése egyhangúlag köszönetet szavaz Boka
János Tábornokunknak azért, mert a tegnapi harcot úgy vezette, mint
egy hadvezér a történelemkönyvben és tiszteletünk jeléül
elhatároztuk, hogy a Gitt-Egylet minden egyes tagja köteles otthon
a történelemkönyvében a 168-ik lapon fölülről a 4-ik sorban
«Hunyadi János» cím mellé tintával odaírni: «és Boka János». Ezt
azért határoztuk el, mert megérdemli tőlünk a hadvezér, mert ha ő
nem csinálta volna olyan jól, akkor a vörösingesek megvertek volna
minket. És mindenki köteles a «Mohácsi vész» című fejezetben Tomori
érsek neve fölé, mert őtet is megverték, ceruzával odaírni: «és Áts
Ferenc.»</p>
<p class="center">4. §.</p>
<p>Miután Boka János Tábornok tiltakozásunk dacára és erőszakkal
lefoglalta az egyleti vagyont (24 kr.), mert hadi célokra
mindenkinek oda kellett adni amije volt és pedig ebből csak egy
trombitát vettek 1 forint 40-ért, pedig a Rőser-bazárban lehet
kapni 60-ért és 50-ért, mégis muszájt nekik a drágábbat venni, mert
erősebb hangja van és pedig elfoglaltuk a vörösingesektől az ő
harci trombitájukat és most már van két trombita, pedig már egy se
kell és ha éppen kell, hát elég egy is, hát elhatároztuk, hogy az
egylet kérje vissza az egyleti vagyont (24 kr.) és inkább a
Tábornok adja el valahol a trombitát, de nekünk a pénzünk kell (24
kr.), amit ő meg is ígért. <span class="pagenum"><a name="Page_210"
id="Page_210">-210-</a></span></p>
<p class="center">5. §.</p>
<p>Az egyleti elnök, Kolnay Pál ezennel megrovást kap a tagoktól,
mert az egyleti gittet ki hagyta száradni. Miután a vitát
jegyzőkönyvbe kell foglalni, a vitát ezennel jegyzőkönyvbe
foglalom:</p>
<p><i>Elnök:</i> Én a gittet azért nem rágtam, mert a háborúval
voltam elfoglalva.</p>
<p><i>Barabás tag:</i> Ja, ez nem kifogás.</p>
<p><i>Elnök:</i> Barabás mindig heccel és én rendreutasítom, én
szívesen megrágom a gittet, mert tudom, mi a tisztesség és azért
vagyok elnök, hogy rágjam az alapszabályok szerint, de heccelni nem
hagyom magamat.</p>
<p><i>Barabás tag:</i> Én nem heccelek senkit.</p>
<p><i>Elnök:</i> De heccelsz.</p>
<p><i>Barabás tag:</i> De nem.</p>
<p><i>Elnök:</i> De igen.</p>
<p><i>Barabás tag:</i> De nem.</p>
<p><i>Elnök:</i> Jó, legyen tied az utolsó.</p>
<p><i>Richter tag:</i> Tisztelt egylet! Én azt indítványozom, hogy
az elnök ellen írjunk be a nagy könyvbe egy megrovást, mert
elmulasztotta a kötelességét.</p>
<p><i>A tagok:</i> Úgy van! Úgy van!</p>
<p><i>Elnök:</i> Én csak arra hivatkozom, hogy most az egyszer
bocsásson még meg nekem az egylet, legalább azért, mert tegnap
olyan jól harcoltam, mint egy vad oroszlán és én voltam a hadsegéd
és én a legnagyobb veszélyben kirohantam a sáncra és lenyomott a
földre az ellenség és szenvedtem a birodalomért, hát most
<span class="pagenum"><a name="Page_211" id=
"Page_211">-211-</a></span> mért szenvedjek még külön is, mert nem
rágtam meg a gittet.</p>
<p><i>Barabás tag:</i> Az más.</p>
<p><i>Elnök:</i> Az nem más.</p>
<p><i>Barabás tag:</i> De más.</p>
<p><i>Elnök:</i> De nem.</p>
<p><i>Barabás tag:</i> De igen.</p>
<p><i>Elnök:</i> Jó, legyen tied az utolsó.</p>
<p><i>Richter tag:</i> Kérem indítványom elfogadását.</p>
<p><i>Egylet:</i> Elfogadjuk, elfogadjuk.</p>
<p><i>A baloldalon:</i> De nem fogadjuk el.</p>
<p><i>Elnök:</i> Szavazzunk.</p>
<p><i>Barabás tag:</i> Kérek névszerinti szavazást.</p>
<p><i>Elnök:</i> Névszerinti szavazás.</p>
<p>Szavazás megejtetik.</p>
<p><i>Elnök:</i> Három szótöbbséggel kimondta az egylet, hogy
Kolnay Pál elnök megrovásban részesül. Ez disznóság.</p>
<p><i>Barabás tag:</i> Az elnöknek nincs joga gorombáskodni a
szótöbbséggel.</p>
<p><i>Elnök:</i> De van.</p>
<p><i>Barabás tag:</i> De nincs.</p>
<p><i>Elnök:</i> De van.</p>
<p><i>Barabás tag:</i> De nincs.</p>
<p><i>Elnök:</i> Jó, legyen tied az utolsó!</p>
<p>A napirendnek nem lévén több pontja, elnök az ülést bezárja.</p>
<p>Aláírva:</p>
<p class="right"><i>Leszik</i>, jegyző s. k.</p>
<p class="right"><i>Kolnay</i>, elnök s. k.<br />
még most is fenntartom, hogy disznóság. <span class=
"pagenum"><a name="Page_212" id="Page_212">-212-</a></span></p>
<div class="chapter">
<h2>X.</h2>
</div>
<p>A Rákos-utcai kis sárga házban nagy volt a csönd. Még a lakók
is, akik rendszerint hangos pletykára szoktak gyűlni az udvarra,
most lábujjhegyen mentek el a Nemecsek szabó ajtaja előtt. A
cselédek hátra vitték porolni a ruhát, meg a szőnyeget az udvar
legvégébe és ott is csak kíméletesen bántak velük, csakhogy a beteg
meg ne hallja a lármát. Ha a szőnyegek álmélkodni tudtak volna,
most el is álmélkodtak volna azon, hogy a dühös püfölés helyett ma
szelíd kis ütésekben van részük…</p>
<p>És be-benéztek a lakók az üvegajtón:</p>
<p>– Hogy van a kis fiú?</p>
<p>Mindenik ezt a választ kapta:</p>
<p>– Rosszul, nagyon rosszul.</p>
<p>A jó asszonyok hoztak egyet-mást:</p>
<p>– Asszonyság, fogadja el ezt a kis jó bort…</p>
<p>Vagy:</p>
<p>– Ha meg nem sértem, itt van egy kis cukorféle…</p>
<p>A kis szőke asszony, aki kisírt szemmel nyitogatta az ajtót a
jószívűeknek, megköszönte szépen az ajándékokat, <span class=
"pagenum"><a name="Page_213" id="Page_213">-213-</a></span> de
hasznukat bizony nem nagyon vette. Meg is mondta
egyiknek-másiknak:</p>
<p>– Nem eszik szegényke, már két napja alig hogy belé tudjuk
önteni azt a pár kanál tejecskét.</p>
<p>Három órakor hazajött a szabó. Az üzletben volt, ahonnan munkát
hozott haza. Vigyázva, csöndesen nyitott be a konyhába és nem is
kérdezett semmit a feleségétől.</p>
<p>Csak ránézett. És a felesége meg őreá nézett. És már mind a
ketten értették is egymást. Csöndesen állottak egymással szemben, a
szabó le se tette a kabátokat, amelyeket a karján hozott.</p>
<p>Aztán lábujjhegyen bementek mind a ketten a szobába, ahol a kis
fiú feküdt az ágyon. Bizony nagyon megváltozott a Pál-utca egykor
vidám közlegénye, most szomorú kapitánya. Lesoványodott, a haja
megnőtt, az arca beesett. Nem volt halavány és talán éppen az volt
a dologban szomorú, hogy mindig piros volt a két orcája. Nem
egészséges pirosság volt ez. A belső tűznek volt a sugárzása, ami
napok óta szüntelenül égette.</p>
<p>Megállottak az ágy mellett. Szegény, egyszerű emberek voltak,
akik sok bajon, viszontagságon, búbánaton mentek már keresztül, hát
nem sopánkodtak. Csak állottak lehorgasztott fővel és a földet
nézték. Aztán nagycsöndesen megkérdezte a szabó:</p>
<p>– Alszik?</p>
<p>Az asszony nem is mert szóval felelni, csak a fejével bólintott
igent. Mert most már úgy feküdt az ágyban <span class=
"pagenum"><a name="Page_214" id="Page_214">-214-</a></span> a kis
fiú, hogy még azt se lehetett tudni: alszik-e vagy ébren van.</p>
<p>Szerény kopogtatás hallatszott kívülről, az udvari ajtó
felől.</p>
<p>– Talán a doktor, – súgta az asszony.</p>
<p>A férje küldte:</p>
<p>– Nyiss ajtót.</p>
<p>Az asszony kiment és ajtót nyitott. Boka állott a küszöbön. Az
asszonyka arcán szomorú mosoly jelent meg, mikor a fia barátját
meglátta.</p>
<p>– Bejöhetek?</p>
<p>– Be, fiam.</p>
<p>Bejött.</p>
<p>– Hogy van?</p>
<p>– Sehogy.</p>
<p>– Rosszúl?</p>
<p>Meg se várta a feleletet, bement ő is a szobába. Az asszony
utána. És most hárman állottak az ágy mellett és hárman nem szóltak
egy szót sem. S ahogy így állottak az ágy mellett, a kis beteg
mintha megérezte volna, hogy őt nézik, hogy miatta hallgatnak,
csöndesen, lassan kinyitotta a szemét. Előbb az apjára nézett
nagyszomorúan, aztán az anyjára. Mikor azonban végül Bokát
meglátta, elmosolyodott. Alig hallható, gyönge hangon mondta
neki:</p>
<p>– Te itt vagy, Boka?</p>
<p>Boka közelebb lépett az ágyhoz.</p>
<p>– Itt vagyok.</p>
<p>– Itt is maradsz? <span class="pagenum"><a name="Page_215" id=
"Page_215">-215-</a></span></p>
<p>– Itt.</p>
<p>– Egészen addig, amíg meghalok?</p>
<p>Most erre nem tudott mit felelni Boka. Rámosolygott a barátjára,
aztán mintegy tanácsot kérve, hátranézett az asszonyra. De az
asszony akkor már háttal fordúlva állott és a köténye csücskét
valahova a szeme közelébe emelte.</p>
<div class="figcenter" style="width: 319px;"><a href=
"images/i026hq.png"><img src="images/i026.png" alt=
"«Egészen addig, amíg meghalok?»" title=
"«Egészen addig, amíg meghalok?»" /></a>
<p class="caption">«Egészen addig, amíg meghalok?»</p>
</div>
<p>– Bolondot beszélsz, fiam, – mondta a szabó és köszörülte a
torkát. – Khm! Khm! Bolondot beszélsz.</p>
<p>De Nemecsek Ernő ezúttal rá se hederített arra, amit az apja
mondott. Bokára nézett és intett a fejével az apja felé.</p>
<p>– Ezek nem tudják, – mondta.</p>
<p>Most már Boka is megszólalt:</p>
<p>– Dehogy nem tudják. Jobban tudják, mint te.</p>
<p>Megmozdúlt, valahogyan nagynehezen föltápászkodott <span class=
"pagenum"><a name="Page_216" id="Page_216">-216-</a></span> a
vánkosáról és felült az ágyban. Nem tűrte, hogy segítsenek neki.
Felemelte az ujját a levegőbe és komolyan mondta:</p>
<p>– Ne hidd el nekik, amit mondanak, mert csak heccből mondják. Én
tudom, hogy meghalok.</p>
<p>– Nem igaz.</p>
<p>– Azt mondtad: nem igaz?</p>
<p>– Azt.</p>
<p>Szigorúan nézett rá:</p>
<p>– Hát én hazudok talán?</p>
<p>Csitították, hogy ne haragudjék, mert senki sem vádolja
hazugsággal. De ő ezuttal szigorú volt és rossz néven vette, hogy
nem hisznek neki. Tekintélyes arcot vágott és kijelentette:</p>
<p>– Hát szavamat adom neked, hogy meghalok.</p>
<p>A házmesterné dugta be a fejét az ajtón:</p>
<p>– Asszonyság… az orvos.</p>
<p>Bejött az orvos és mindenki tisztelettel üdvözölte az orvost.
Nagyon szigorú öreg ember volt a doktor. Egy szót se szólt. Nagy
mogorván biccentett egyet a fejével és egyenesen az ágyhoz ment.
Megfogta a fiú kezét, aztán a homlokát simította végig. Majd a
mellére hajtotta a fejét és hallgatózott. Az asszony nem állta meg
hogy meg ne kérdezze:</p>
<p>– Kérem… doktor úr… rosszabbul van?</p>
<p>Most szólt először az orvos:</p>
<p>– Nem.</p>
<p>De ezt nagyon furcsán mondta. Úgy mondta, hogy rá se nézett az
asszonyra. Aztán vette a kalapját és <span class="pagenum"><a name=
"Page_217" id="Page_217">-217-</a></span> indúlt. A szabó
szolgálatkészen szaladt ajtót nyitni neki:</p>
<p>– Kikisérem, doktor úr.</p>
<p>Mikor a konyhában voltak, a doktor intett a szemével a szabónak,
hogy csukja be a szobaajtót. A szegény szabó sejtette, hogy mit
jelent az, mikor a doktor négyszemközt akar vele beszélni. Becsukta
az ajtót. Most mintha valami barátságosabb kifejezést öltött volna
az orvos arca.</p>
<div class="figcenter" style="width: 363px;"><a href=
"images/i027hq.png"><img src="images/i027.png" alt=
"«Ez a kis fiú nem éri meg a reggelt.»" title=
"«Ez a kis fiú nem éri meg a reggelt.»" /></a>
<p class="caption">«Ez a kis fiú nem éri meg a reggelt.»</p>
</div>
<p>– Nemecsek úr, – mondta neki, – maga férfiember, én magával
őszintén fogok beszélni.</p>
<p>A szabó lehajtotta a fejét. <span class="pagenum"><a name=
"Page_218" id="Page_218">-218-</a></span></p>
<p>– Ez a kis fiú már nem éri meg a reggelt. Talán még az estét
se.</p>
<p>Meg se mozdúlt a szabó. Csak néhány pillanat múlva kezdett némán
bólingatni a fejével.</p>
<p>– Azért mondom, – folytatta az orvos, – mert maga szegény ember
és baj volna, ha a csapás váratlanul érné. Hát… jó lesz, ha… ha
gondoskodik… ha gondoskodik arról… amiről ilyenkor gondoskodni
szokás…</p>
<p>Nézte még egy kicsit, aztán hirtelen a vállára tette kezét.</p>
<p>– Isten áldja meg. Egy óra mulva visszajövök.</p>
<p>A szabó már nem hallotta ezt. Csak bámulta maga előtt a konyha
tisztára súrolt tégláját. Észre se vette, hogy az orvos kiment.
Csak egyre az kavargott a fejében, hogy gondoskodni kell. Valami
olyanról kell gondoskodni, amiről ilyenkor gondoskodni szokás. Mit
értett ez alatt az orvos? Csak nem koporsót?</p>
<p>Betámolygott a szobába és leült egy székre. Nem lehet szavát
venni, hiába ment hozzá a felesége:</p>
<p>– Mit mondott a doktor?</p>
<p>Csak bólogatott, bólogatott.</p>
<p>Most mintha valami vidámság ömlött volna el a kis fiú arcán.
Bokához fordult:</p>
<p>– Te, János. Gyere ide.</p>
<p>Odament hozzá.</p>
<p>– Ülj ide az ágyam szélére. Mersz?</p>
<p>– Hogyne mernék! Ugyan miért ne mernék?</p>
<p>– Mert esetleg félsz attól, hogy meg találok halni, amikor
<span class="pagenum"><a name="Page_219" id=
"Page_219">-219-</a></span> te éppen itt ülsz az ágyamon. De ettől
nem kell félni, mert ha én érzem, hogy meghalok, akkor én előbb
szólok.</p>
<p>Odaült mellé.</p>
<p>– No, mit akarsz?</p>
<p>– Te, – mondta a kis fiú, átölelve a nyakát és a füléhez
hajolva, mintha valami nagy titkot mondana neki, – mi lett a
vörös-ingesekkel?</p>
<p>– Megvertük őket.</p>
<p>– De aztán?</p>
<p>– Aztán hazamentek a fűvészkertbe és gyűlést tartottak. Vártak
egészen késő estig, de Áts Feri nem jött. Aztán megunták a várást
és elmentek haza.</p>
<p>– Hát mért nem jött Áts Feri?</p>
<p>– Mert szégyelte magát. És tudta, hogy le fogják csapni a
vezérségről, mert elvesztette a csatát. Aztán ma ebéd után megint
gyűlést tartottak. Erre már eljött Áts Feri. Tegnap itt láttam
éjszaka a házatok előtt.</p>
<p>– Itt?</p>
<p>– Igen. Megkérdezte a házmestertől, hogy jobban vagy-e.</p>
<p>Erre nagyon büszke lett Nemecsek. Nem hitt a füleinek:</p>
<p>– Ő maga?</p>
<p>– Ő maga.</p>
<p>Jól esett neki. Boka folytatta:</p>
<p>– Hát mondom, gyűlést tartottak a szigeten és nagy lármát
csaptak. Borzasztó veszekedés volt, mert mindenki le akarta
csapatni Áts Ferit és csak ketten voltak az ő pártján: a Vendauer
meg a Szebenics. És a <span class="pagenum"><a name="Page_220" id=
"Page_220">-220-</a></span> Pásztorok nagyon ellene voltak, mert az
idősebbik Pásztor akart vezér lenni. És az lett a vége, hogy le is
csapták a vezérségről és vezérré választották az idősebbik
Pásztort. De tudod, mi történt?</p>
<p>– Mi?</p>
<p>– Az történt, hogy mikor végre lecsöndesedtek és megvolt az új
vezér, akkor odament a szigetre a fűvészkerti őr és azt mondta
nekik, hogy az igazgató ezt a lármát nem tűri tovább és kidobta
őket a kertből. A szigetet meg bezárták. Ajtót tettek a hídra.</p>
<p>Ezen szívből nevetett a kapitány.</p>
<p>– Na ez jó, – mondta. – És honnan tudod.</p>
<p>– Kolnay mesélte. Most, mikor ide jöttem, találkoztam vele. Ment
a grundra, mert megint közgyűlése van a gitt-egyletnek.</p>
<p>Erre a szóra elfintorította az arcát a kis fiú.</p>
<p>Halkan mondta:</p>
<p>– Ezeket már nem szeretem. Ezek kis betűvel írták a nevemet.</p>
<p>Boka sietett megnyugtatni:</p>
<p>– Már kijavították. Nemcsak hogy kijavították, de csupa nagy
betűvel írták be a nagy könyvbe a nevedet.</p>
<p>Nemecsek tagadólag rázta a fejét:</p>
<p>– Ez nem igaz. Ezt te nekem csak azért mondod, mert beteg vagyok
és meg akarsz vigasztalni.</p>
<p>– Dehogy azért mondom. Azért mondom, mert igaz. Szavamra mondom,
hogy igaz.</p>
<p>A kis szőke megint fölemelte sovány ujjacskáját a levegőbe:
<span class="pagenum"><a name="Page_221" id=
"Page_221">-221-</a></span></p>
<p>– Most még a szavadat is adod a hazugságra, hogy
megvígasztalj.</p>
<p>– De…</p>
<p>– Ne beszélj!</p>
<p>Rákiáltott. Ő, a kapitány, a tábornokra! A szó szoros értelmében
rákiáltott, ami a grundon rettenetes bűn lett volna, de itt nem
volt az. Boka mosolyogva tűrte.</p>
<p>– Jó, – mondta, – ha nem hiszed nekem, majd meglátod mindjárt
magad. Külön díszokiratot csináltak a számodra és mindjárt itt
lesznek vele. Elhozzák neked. Eljön az egész egylet.</p>
<p>De a kis szőke még most se hitte:</p>
<p>– Ha majd látom, akkor elhiszem!</p>
<p>Boka vállat vont. Azt gondolta magában: «Még jobb is, hogy nem
hiszi, legalább annál nagyobb lesz az öröme, ha meglátja őket.»</p>
<p>De ezzel a dologgal akaratlanul is felizgatta a beteget. Nagyon
bántotta szegényt ez az igazságtalanság, amit a gitt-egylet vele
szemben elkövetett. Önmagát ingerelte.</p>
<p>– Látod, – mondta, – amit ezek velem elkövettek, az csúnyaság
volt!</p>
<p>Boka már nem mert szólni, mert félt, hogy még izgatottabbá lesz.
Sőt mikor megkérdezte tőle:</p>
<p>– Úgy-e, igazam van?</p>
<p>Ráhagyta:</p>
<p>– Igazad van.</p>
<p>– Pedig, – mondta Nemecsek és felült a párnájára, – pedig én úgy
harcoltam értük is, mint a többiekért, <span class=
"pagenum"><a name="Page_222" id="Page_222">-222-</a></span> hogy
nekik is megmaradjon a grund, pedig én tudom, hogy én magamnak nem
harcoltam, mert én már többé úgyis soha nem látom a grundot.</p>
<p>Elhallgatott. Törte kis fejét ezen a rettenetes gondolaton, hogy
nem látja többé a grundot. Gyerek volt. Szívesen itt hagyott volna
mindent ezen a földön, csak a grundot, a grundot, az «édes grundot»
ne kellett volna itt hagynia.</p>
<p>És ami az egész betegsége folyamán nem történt meg vele, most
erre a gondolatra könnyek szöktek a szemébe. De nem a szomorúság
ríkatta meg, hanem a tehetetlen harag az ellen a hatalmas valami
ellen, ami nem engedi, hogy még egyszer elmenjen a Pál-utcába, az
erődök alá, a kunyhó mellé. Most eszébe jutott a gépház, a
kocsiszín, a két nagy eperfa, amelyről levelet szokott szedni
Cselének, mert Cselének nagy selyemhernyó-tenyészete volt otthon és
azoknak kellett az eperfalevél és Csele gigerli volt és Csele
sajnálta a finom ruháját fáramászással tönkretenni és Csele ezért
őt küldte fel a fára, mert ő volt a közlegény. A nyurga kis
vaskéményre gondolt, mely vígan pöfögött s fújta a tiszta kék ég
felé a hófehér gőzfelhőcskéket, melyek gyorsan, pillanat alatt
oszlottak semmivé. És mintha idáig hallatszott volna az az ismerős,
süvítő hang, amit a gőzfűrész ad, mikor neki megy a hasábfának és
apróra metéli.</p>
<p>Kipirult az arca, felragyogott a szeme. Felkiáltott: A grundra
akarok menni!</p>
<p>És mivel senki se felelt erre a kiáltásra, megismételte, de most
már dacosabban, követelő hangon: <span class="pagenum"><a name=
"Page_223" id="Page_223">-223-</a></span></p>
<p>– El akarok menni a grundra!</p>
<p>Boka megfogta a kezét:</p>
<p>– Majd eljösz, a jövő héten, ha meggyógyulsz, megint eljösz.</p>
<p>– De nem! – erősködött. – Most akarok odamenni! Most rögtön!
Adjátok rám a ruhámat és én fölteszem a fejemre a Pál-utcai
sapkát.</p>
<p>A párnája alá nyúlt és diadalmas arccal kotorászta onnan elő a
laposra nyomott piros-zöld sapkát, amelytől egy pillanatra se vált
meg. Föltette a fejére.</p>
<p>– Adjátok rám a ruhámat!</p>
<p>Az apja búsan mondta:</p>
<p>– Majd ha meggyógyulsz, Ernő.</p>
<p>De most már nem lehetett bírni vele. Ahogy beteg tüdeje bírta,
kiabált:</p>
<p>– Én nem gyógyulok meg!</p>
<p>És miután ezt parancsolólag mondta, senki se mondott neki
ellent.</p>
<p>– Nem gyógyulok meg! – kiáltotta. – Ti hazudtok nekem, mert én
jól tudom, hogy meghalok és én ott halok meg, ahol nekem tetszik!
Én ki akarok menni a grundra!</p>
<p>Persze erről szó sem lehetett. Odasiettek mind hozzá
rábeszélték, csitították, magyarázták neki:</p>
<p>– Most nem lehet…</p>
<p>– Csúnya az idő…</p>
<p>– Majd a jövő héten…</p>
<p>És most visszatért mindig a szomorú szó, amelyet már alig mertek
az okos szemébe mondani: <span class="pagenum"><a name="Page_224"
id="Page_224">-224-</a></span></p>
<p>– Majd ha meggyógyulsz.</p>
<p>De minden szóra rájuk cáfolt. Mikor a csúnya időről beszéltek,
melegen, fényesen sütött be a nap a kis udvarra, az éltető, erős
sugarú tavaszi nap, amitől minden életet kap s amitől csak éppen
Nemecsek Ernő nem tudta visszakapni az életet.</p>
<p>És valósággal elöntötte a láz a kis fiút. Bolondul hadonászott,
piros volt, kitágultak finom kis orrlyukai. És szónokolt:</p>
<p>– A grund – kiáltotta – az egy egész birodalom! Ti azt nem
tudjátok, mert ti még sohasem harcoltatok a hazáért!</p>
<p>Künn kopogtattak. Az asszony kiment.</p>
<p>– Kérlek, – mondta az urának – Csetneky úr van itt.</p>
<p>A szabó kiment a konyhába. Ez a Csetneky úr fővárosi hivatalnok
volt, a ki a ruháit Nemecseknél csináltatta. Mikor a szabót
meglátta, idegesen szólt:</p>
<p>– Mi van a dupla-sorgombos barna ruhámmal?</p>
<p>Belülről hallatszott a szomorú szónoklat:</p>
<p>– Harsogott a trombita… és csupa por volt a grund… Előre!
Előre!</p>
<p>– Kérem, – mondta a szabó, – ha tetszik, most felpróbálhatja a
nagyságos úr, de arra kell kérnem, hogy itt a konyhában tessék…
ezer bocsánat… mert a kis fiam nagyon beteg… benn fekszik…</p>
<p>– Előre! Előre! – hangzott a szobából egy rekedten kiabáló
gyerekhang. – Utánam! Teljes roham! Látjátok ott a vörösingeseket?
Elől megy Áts Feri az ezüst lándzsával… most mindjárt a vízbe
fognak dobni! <span class="pagenum"><a name="Page_225" id=
"Page_225">-225-</a></span></p>
<p>Csetneky úr figyelt:</p>
<p>– Mi az?</p>
<p>– Kiabál szegényke.</p>
<p>– Hátha beteg, minek kiabál?</p>
<p>A szabó vállat vont:</p>
<p>– Már nem is beteg az, kérem… a végét járja… lázában beszél az
istenadta…</p>
<p>És kihozta a szobából a dupla-sorgombos barna kabátot, mely
fehér szálakkal volt összefércelve. Mikor az ajtót nyitotta,
kihallatszott:</p>
<p>– A sáncárokban csönd! Vigyázz! Most jönnek… már itt is vannak!
Trombitás, fújd meg a trombitát!</p>
<p>Tölcsért csinált a kezéből:</p>
<p>– Tratá… trará… tratatá!</p>
<p>És rákiáltott Bokára:</p>
<p>– Te is fújjad!</p>
<p>És Boka is kénytelen volt tölcsért csinálni a kezéből és most
már ketten trombitáltak: egy fáradt, rekedt, gyönge kis hang, meg
egy másik, egészséges hang, amely azonban oly szomorúan hangzott.
Bokának már a torkát fojtogatták a könnyek, de azért bírta, emberül
állta és úgy tett, mintha neki is örömet okozna, mikor fújja.</p>
<p>– Sajnálom, – mondta Csetneky úr, miközben ingujjra vetkőzött, –
de nekem nagy szükségem van a barna ruhára.</p>
<p>– Tratá! Tratá! – hangzott a szobából.</p>
<p>A szabó ráadta a kabátot. És csöndesen kezdett beszélgetni:
<span class="pagenum"><a name="Page_226" id=
"Page_226">-226-</a></span></p>
<p>– A hóna alatt vág.</p>
<p>– Igenis kérem.</p>
<p>(– Tratá! Tratá!)</p>
<p>– Itt ez a gomb magasan van, ezt varrja majd lejebb, mert
szeretem, ha a vasalás szépen kifekszik a mellre.</p>
<p>– Igenis, nagyságos úr.</p>
<p>(– Teljes roham! Előre!)</p>
<p>– És az ujja mintha egy kicsit rövid volna.</p>
<p>– Nem gondolom.</p>
<p>– De nézze csak jól meg. Minden kabátnak rövidre csinálja az
ujját, ez a maga baja!</p>
<p>– Dehogy ez az én bajom! – gondolta a szabó és megjegyezte a
krétával a kabát ujját.</p>
<p>Benn pedig nőttön-nőtt a lárma.</p>
<p>– Haha! – kiáltott a gyerekhang – hát itt vagy? Most itt állsz
előttem! Végre megfoghatlak, te rettenetes vezér! Na most, na most!
Lássuk, ki az erősebb?</p>
<p>– Vattát tegyen bele, – mondta Csetneky úr. – A vállába egy
kicsit és a mellre egy kicsit, jobbról-balról.</p>
<p>– Puff! (Földhöz vágtalak!)</p>
<p>Csetneky úr levetette a barna kabátot és a szabó rásegítette
azt, amiben jött.</p>
<p>– Mikor lesz készen?</p>
<p>– Holnapután.</p>
<p>– Jó. De dolgozzon rajta, nehogy megint csak egy hét mulva
kapjam meg. Van most egyéb dolga is?</p>
<p>– Csak a gyerek ne volna beteg, nagyságos uram. <span class=
"pagenum"><a name="Page_227" id="Page_227">-227-</a></span></p>
<p>Csetneky úr vállat vont:</p>
<p>– Az szomorú dolog, én nagyon sajnálom, de mondom, nekem a
ruhára szükségem van és nagyon sürgősen kell. Lásson csak hozzá
azonnal.</p>
<p>A szabó sóhajtott egyet:</p>
<p>– Hát majd hozzálátok.</p>
<p>– Ásszolgája! – mondta Csetneky úr és vígan távozott. Még az
ajtóból egyszer visszakiáltott:</p>
<div class="figcenter" style="width: 330px;"><a href=
"images/i028hq.png"><img src="images/i028.png" alt=
"«Sajnálom, de nagy szükségem van a kabátomra.»" title=
"«Sajnálom, de nagy szükségem van a kabátomra.»" /></a>
<p class="caption">«Sajnálom, de nagy szükségem van a
kabátomra.»</p>
</div>
<p>– De rögtön üljön neki!</p>
<p>A szabó megfogta a szép barna kabátot és arra gondolt, amit az
orvos mondott. Gondoskodni kell arról, amiről ilyenkor gondoskodni
szokás. Hát jó, nekiül azonnal a munkának. Ki tudja, mire kell az a
pénz, amit majd ezért a barna kabátért kap. Talán az asztaloshoz
vándorol ez a néhány forint, ahhoz az asztaloshoz, aki a kis
koporsókat csinálja. És Csetneky úr büszkén fog feszíteni a
dunaparti korzón az új ruhájában. <span class="pagenum"><a name=
"Page_228" id="Page_228">-228-</a></span></p>
<p>Visszament a szobába és rögtön nekilátott a varrásnak. Most már
oda se nézett az ágyra, csak gyorsan kapkodta a tűt, a cérnát, hogy
hamarosan végezzen a munkával, mert a munka mindenképen sietős
volt. Csetneky úrnak is kellett, meg talán az asztalosnak is
kellett.</p>
<p>A kis kapitánnyal pedig most már nem lehetett bírni. Erőre
kapott és felállott az ágyban. Hosszú hálóingecskéje a bokájáig
ért. Fején kackiásan félre volt csapva a piros-zöld sapka.
Szalutált. Most már hörögve beszélt és a tekintete valahol a
semmiben révedezett:</p>
<p>– Jelentem alásan, tábornok úr, földhöz vágtam a vörösinges
vezért, kérem az előléptetést! Úgy nézzenek rám, hogy én most már
kapitány vagyok! Én harcoltam a hazáért és én meghaltam a hazáért!
Trará! Trará! Fújjad, Kolnay!</p>
<p>Félkezével belekapaszkodott az ágya fejébe:</p>
<p>– Bombázzatok, erődök! Hahá! Ott a Janó! Vigyázz, Janó! Te is
kapitány leszel, Janó! És neked nem fogják kis betűvel írni a
nevedet! Pfuj! Rossz szívű fiúk vagytok! Irigykedtetek rám, mert a
Boka engemet szeretett és mert én voltam a barátja, nem pedig ti!
Az egész gitt-egylet egy butaság! Kilépek! Kilépek az
egyletből!</p>
<p>Csöndesen tette hozzá:</p>
<p>– Kérem jegyzőkönyvbe venni.</p>
<p>És a szabó a kis alacsony asztal mellett most se nem látott, se
nem hallott. Fürgén járt csontos ujja a kabát szövetjén, villogott
a tű, a gyűszű. Az ágyra nem <span class="pagenum"><a name=
"Page_229" id="Page_229">-229-</a></span> nézett volna a világért
sem. Attól félt, hogy ha oda talál nézni, egyszeribe elmegy a kedve
mindentől, földhöz csapja a Csetneky úr finom barna kabátját és
odaborul a kis fia mellé.</p>
<p>Most leült az ágyban a kapitány és hallgatagon nézte a
paplant.</p>
<p>Boka halkan kérdezte:</p>
<p>– Fáradt vagy?</p>
<p>Nem felelt. Boka betakargatta. Az anyja megigazította feje alatt
a párnát:</p>
<p>– Most maradj csöndben. Pihenj.</p>
<p>Ránézett Bokára, de látszott a tekintetén, hogy nem látja.
Csodálkozó arcot vágott. Azt mondta neki:</p>
<p>– Apa…</p>
<p>– Nem, nem, – szólt fojtott hangon a tábornok, – én nem vagyok
az apa… nem ismersz? Én Boka János vagyok.</p>
<p>Fáradt hangon, értelmetlenül mondta utána a beteg:</p>
<p>– Én… Boka… János… vagyok… Most hosszas csönd lett. A kis fiú
lehunyta a szemét s hosszasat, nagyot sóhajtott, mintha minden
szomorú ember minden fájdalma az ő kis lelkébe szorult volna.</p>
<p>Csönd volt.</p>
<p>– Talán el fog aludni, – súgta a kis szőke asszony, aki már alig
állt a lábán a sok virrasztástól.</p>
<p>– Hagyjuk, – felelt suttogva Boka.</p>
<p>Félre ültek, egy kopott zöld divánra. Most a szabó is abbahagyta
a munkát, letette a térdére a barna kabátot s lehajtotta a fejét az
alacsony asztalra. Mindenki <span class="pagenum"><a name=
"Page_230" id="Page_230">-230-</a></span> hallgatott. És álmos
csönd volt, a légy röpülését is meg lehetett volna hallani.</p>
<p>Az ablakon át gyermekhangok szűrődtek be az udvarról. Mintha sok
gyerek lett volna künn, amint csöndesen beszéltek egymással. És
egyszerre ismerős szó ütötte meg Boka fülét. Egy nevet hallott,
amint suttogva mondta valaki:</p>
<p>– Barabás.</p>
<p>Fölkelt és lábujjhegyen kiment a szobából. Mikor a konyha
üvegajtaját kinyitotta és kilépett az udvarra, ismerős arcokat
látott. Egy csomó Pál-utcai fiú állott félénken az ajtó
közelében.</p>
<p>– Ti vagytok?</p>
<p>– Igen, – suttogta Weisz. Itt van az egész gitt-egylet.</p>
<p>– Mit akartok?</p>
<p>– Hoztunk neki egy dísz-okiratot, amelyikben piros tintával le
van írva, hogy az egylet bocsánatot kér tőle és hogy a nagykönyvbe
csupa nagy betűvel írtuk be a nevét. Itt van a nagykönyv is. És itt
van az egész küldöttség.</p>
<p>Boka a fejét csóválta:</p>
<p>– Hát nem tudtatok előbb jönni?</p>
<p>– Miért?</p>
<p>– Mert most alszik.</p>
<p>A küldöttség tagjai egymásra néztek.</p>
<p>– Azért nem tudtunk hamarább jönni, mert nagy vita volt, hogy ki
legyen a küldöttség elnöke. És eltartott egy félóráig, amíg a
Weiszt megválasztottuk. <span class="pagenum"><a name="Page_231"
id="Page_231">-231-</a></span></p>
<p>Az asszony jelent meg a küszöbön.</p>
<p>– Nem alszik, – mondta – most félrebeszél.</p>
<p>A fiúk mereven álltak. Mind meg voltak döbbenve.</p>
<p>– Gyertek be, fiúcskák, – mondta az asszony – talán föleszmél
szegényke, ha benneteket meglát.</p>
<p>És kitárta előttük az ajtót. Sorra beléptek, elfogódottan,
tisztelettel, mintha templomajtón mentek volna be. Már künn, a
küszöb előtt levették a kalapjukat. És mikor a legutolsó után
csöndesen becsukódott az ajtó, már mind a szobaajtó küszöbén
állottak, némán tisztességtudóan, nagyranyílt szemmel. A szabót
nézték, meg az ágyát nézték. A szabó még erre sem emelte föl a
fejét, a karjára hajtotta és hallgatott. Nem sírt. Csak már nagyon
fáradt volt. Az ágyban pedig nyitott szemmel feküdt a kapitány,
nehezen, mélyen lélegzett, vékonyszélű kis szája nyitva volt. De
nem ismert meg senkit. Ő most már talán olyan dolgokat látott,
amiket földi szemmel nem is lehet látni.</p>
<p>Az asszony tolta előre a fiúkat:</p>
<p>– Menjetek oda hozzá.</p>
<p>Lassan meg is indultak az ágy felé. De nehezen mentek. Egyik
bátorította a másikat:</p>
<p>– Eredj te.</p>
<p>– Te menj előre.</p>
<p>Barabás szólt:</p>
<p>– Te vagy a küldöttségi elnök.</p>
<p>És Weisz erre szép lassan az ágyhoz ment. A többiek is
odasomfordáltak mögéje. A kis fiú rájuk se nézett.</p>
<p>– Beszélj, – súgta Barabás. <span class="pagenum"><a name=
"Page_232" id="Page_232">-232-</a></span></p>
<p>És Weisz remegő hangon kezdte:</p>
<p>– Te… Nemecsek…</p>
<p>De nem hallotta Nemecsek. Lihegett és merően nézett a fal
felé.</p>
<p>– Nemecsek! – ismételte Weisz és már a torkán volt a sírás.
Barabás a fülébe súgott:</p>
<p>– Ne bőgj.</p>
<p>– Nem bőgök, – felelt Weisz és örült, hogy ennyit is mondhatott
sírás nélkül. Aztán összeszedte magát.</p>
<p>– Mélyen tisztelt kapitány úr! – kezdte a beszédet és egy írást
húzott elő a zsebéből. – Midőn itt megjelentünk… és én mint elnök…
ezennel az egylet nevében… mert mi tévedtünk… és mi mind tetőled
most bocsánatot kérünk… és ebben a dísz-okiratban… itt le van írva
az egész…</p>
<p>Hátra fordult. Már két könycsepp ragyogott a szemében. De a
hivatalos hangot, az ő legnagyobb örömüket, nem hagyta volna el a
világ minden kincséért sem.</p>
<p>– Jegyző úr, – sugta hátra – adja ide az egyleti könyvet.</p>
<p>Leszik szolgálatkészen adta oda. Weisz félénken tette le az ágy
szélére és fellapozta benne azt az oldalt, ahol a «Bejegyzés»
volt.</p>
<p>– Ide nézz, – mondta a betegnek – ez az.</p>
<p>A beteg szeme azonban lassan lecsukódott. Vártak. Aztán Weisz
megint szólt:</p>
<p>– Nézd meg.</p>
<p>Nem felelt. Most mind közelebb mentek az ágyhoz. <span class=
"pagenum"><a name="Page_233" id="Page_233">-233-</a></span> Az
asszony reszketve tört magának útat a fiúk közt. Ráhajolt a
gyermekére.</p>
<p>– Te, – mondta valami idegen, csodálkozó, reszkető hangon a
férjének, – ez nem lélekzik…</p>
<p>A mellére hajtotta a fejét.</p>
<div class="figcenter" style="width: 324px;"><a href=
"images/i029hq.png"><img src="images/i029.png" alt="«Nézd meg.»"
title="«Nézd meg.»" /></a>
<p class="caption">«Nézd meg.»</p>
</div>
<p>– Te! – kiáltott most hangosan, nem törődve semmivel. – Nem
lélekzik!</p>
<p>A fiúk hátra húzódtak. A kis szoba egyik sarkába állottak,
szorosan egymás mellé. Az egyleti könyv leesett az ágyról, nyitva,
úgy, ahogy Weisz fellapozta.</p>
<p>Az asszony most már sivított:</p>
<p>– Te! Hideg a keze!</p>
<p>És a nagy, fojtott csöndben, mely ezeket a szavakat követte,
hallani lehetett, amint a szabó, aki eddig némán, mozdulatlanul ült
a zsámolyon, fejét a karjára hajtva, egyszerre zokogni kezdett.
Csöndesen, alig hallhatóan, ahogy komoly, felnőtt emberek szoktak.
És a <span class="pagenum"><a name="Page_234" id=
"Page_234">-234-</a></span> válla rángatózott a sírástól. És még
most is vigyázott szegény a Csetneky úr barna kabátjára, mert
lecsúsztatta a térdéről, hogy a könnyei rá ne folyjanak.</p>
<p>Az asszony pedig ölelte, csókolta a kis halott gyereket, aztán
letérdelt az ágya elé, a kis párnába temette az arcát és ő is
zokogni kezdett. Nemecsek Ernő gitt-egyleti titkár, a Pál-utcai
grund kapitánya pedig örök csöndességben, falfehéren, lehúnyt
szemmel feküdt hanyatt az ágyban s most már bizonyos volt róla,
hogy semmit nem lát és semmit nem hall, ami körülötte történik,
mert a Nemecsek kapitány látásáért és hallásáért eljöttek az
angyalok és elvitték oda, ahol csak az olyanok hallanak édes
muzsikát és látnak fényes tündöklést, mint amilyen Nemecsek
kapitány volt.</p>
<p>– Későn jöttünk, – súgta Barabás.</p>
<p>Boka a szoba közepén állott és lehorgasztotta a fejét. Még az
imént, néhány perccel ezelőtt, mikor az ágy szélén ült, alig tudta
visszafojtani a sírást. És most csodálkozva érezte, hogy nem jön
könny a szemébe, hogy nem tud sírni. Aztán körülnézett, valami
mérhetetlen ürességgel a lelkében. Meglátta a sarokban meghúzódó
fiúkat. Elől Weisz, kezében a dísz-okirattal, amit Nemecsek már nem
láthatott.</p>
<p>Odament hozzájuk:</p>
<p>– Menjetek szépen haza.</p>
<p>És ezek, szegények, szinte megörültek annak, hogy elmehetnek
innen, ebből az idegen kis szobából, ahol halva feküdt a pajtásuk
az ágyon. Egymásután somfordáltak ki a szobából a konyhába, a
konyhából a napfényes <span class="pagenum"><a name="Page_235" id=
"Page_235">-235-</a></span> udvarra. Utolsónak maradt Leszik.
Szándékosan maradt utolsónak. Mikor már mind künn voltak,
lábujjhegyen odament az ágy mellé és csöndesen fölvette a földről
az egyleti könyvet. Ránézett az ágyra és a csöndes kis
kapitányra.</p>
<p>Aztán kiment ő is, a többiek után, a napfényes udvarra, amelynek
gyatra fácskáin madarak csipogtak, fiatal, vidám kis verebek.
Nézték a madarakat, álltak az udvarban. Nem értették az egészet.
Tudták, hogy a pajtásuk meghalt, de az értelmét nem tudták.
Csodálkozva néztek egymásra, mint akik elbámulnak valami nagyon
érthetetlen, nagyon idegen dolgon, amit most láttak először
életükben.</p>
<p class="center">*</p>
<p>Alkonyatkor nekivágott Boka az utcának. Tanulnia kellett volna,
mert holnap nehéz nap következett. Nagy latin lecke. És már régóta
nem felelt, biztosra vette, hogy Rácz tanár úr ki fogja hívni. De
nem volt kedve a tanuláshoz. Félrelökte a könyvet meg a szótárt és
elment hazulról.</p>
<p>Cél nélkül kóborolt az utcákon. Valahogyan kerülgette a
Pál-utcát meg az ismerős környéket. Fájt a szíve arra a gondolatra,
hogy viszont kell látnia a grundot a mai szomorú napon.</p>
<p>De akármerre is ment, mindenütt emlékeztette valami
Nemecsekre.</p>
<p>Az Üllői-út…</p>
<p>Itt baktattak hárman, Csónakossal, mikor először mentek
kémszemlére a fűvészkertbe. <span class="pagenum"><a name=
"Page_236" id="Page_236">-236-</a></span></p>
<p>A Köztelek-utca…</p>
<p>Emlékezett rá, mikor egyszer, délben, iskola után megállottak
ennek a kis utcának a közepén és Nemecsek nagykomolyan előadta,
mint vették el az előttevaló napon a Pásztorok a Múzeum-kertben a
golyóikat. Csónakos meg a dohánygyárhoz ment és a pinceablak
vasrostélyáról dohányport szippantott fel. Hogy tüszköltek!</p>
<p>A Múzeum környéke…</p>
<p>Onnan is visszafordult. És érezte, hogy minél inkább kerüli a
grundot, annál erősebben vonzza arrafelé valami fájó érzés. És
mikor aztán egyszerre elhatározta magában, hogy elmegy a grundra,
kerülő nélkül, egyenesen, bátran, akkor valami könnyebbség szállott
a lelkére. Sietett, hogy minél előbb érjen oda. És minél közelebb
érezte magát az ő birodalmukhoz, annál nagyobb volt a nyugalom,
mely a szívét elárasztotta. A Mária-utcában már oly tisztán érezte
ezt s hogy szaladni kezdett, csakhogy minél előbb érjen oda. És
amikor az egyre sötétedő alkonyatban a sarokra ért és meglátta a
jól ismert szürke palánkot, megdobbant a szíve. Meg kellett állnia.
Most már nem volt miért sietnie, most már itt volt. Lassú léptekkel
közeledett a grund felé, melynek kis ajtaja nyitva volt. Az ajtó
előtt, a deszkapalánkhoz támaszkodva pipálgatott Janó. Mikor Bokát
meglátta, vigyorogva intett feléje:</p>
<p>– Megvertung őket!</p>
<p>Boka szomorú mosollyal felelt. De Janó tűzbe jött:</p>
<p>– Megvertung… Kidobtung… Kikergetung… <span class=
"pagenum"><a name="Page_237" id="Page_237">-237-</a></span></p>
<p>– Igen – mondta csöndesen a tábornok.</p>
<p>Aztán megállt a tót előtt, kis ideig hallgatott, majd ezt
mondta:</p>
<p>– Tudja-e, Janó, mi történt?</p>
<p>– Mi?</p>
<p>– Meghalt a Nemecsek.</p>
<p>A tót nagyot nézett. Kivette a pipát a szájából.</p>
<p>– Melyik az a Nemecsek? – kérdezte.</p>
<p>– Az a kis szőke.</p>
<p>– Aha! – mondta a tót és visszatette a pipát a szájába. –
Szeginy.</p>
<p>Boka bement az ajtón. Most csöndesen nyugodott előtte a nagy,
üres darab városi föld, mely annyi vidám órának volt már tanuja.
Lassan végig ment rajta és elérkezett a sáncárokhoz. Még látszottak
a sáncon a harc nyomai. A homok tele volt lábnyomokkal. A
földhányás egyes darabjai leomlottak, mikor másztak elő az árokból
a fiúk.</p>
<p>És sötéten, feketén állottak egymás mellett a farakások,
tetejükön az erődökkel, melyeknek oldalfalai végig voltak öntve az
ő saját külön puskaporukkal: homokkal.</p>
<p>Leült a földhányásra a tábornok és a tenyerére támasztotta az
állát. Most csönd volt a grundon. A kis vaskémény így estére
kihűlt, s várta a reggelt, amikor a szorgalmas kezek megint alája
fűtenek. A fűrész is pihent és a kis ház aludt a rügyező
vadszőlő-indák között. Messziről, mintha álomban hangzott volna,
ide hallatszott a város robaja. Kocsik robogtak, emberek
<span class="pagenum"><a name="Page_238" id=
"Page_238">-238-</a></span> kiáltottak innen-onnan és egy szomszéd
ház valamelyik hátsó ablakából, ahol talán a konyha volt s ahol már
égett a lámpa, vidám énekhang szállott feléje. Valami cseléd
énekelt.</p>
<p>Felállott Boka és oldalt került, a kunyhó felé. Megállt azon a
helyen, ahol Nemecsek leterítette Áts Ferit, mint hajdanta Dávid
Góliáthot. Lehajolt a földre és úgy kereste a drága lábnyomokat,
amelyek épp úgy el fognak tűnni a homokból, mint ahogy az ő kis
barátja eltűnt ebből a földi világból. Fel volt túrva azon a helyen
a föld, de lábnyomokat nem látott benne. Pedig megismerte volna a
Nemecsek kis lábának a nyomát, hiszen olyan kicsi volt, hogy még a
vörösingesek is elbámultak, mikor a fűvészkerti romban meglátták a
cipője nyomát, amely még a Wendauerénél is kisebb volt. Azon az
emlékezetes napon…</p>
<p>Sóhajtva ment tovább. Elment a harmadik számú erődhöz, amelyen
először látta meg a kis szőke Áts Ferit. Mikor az ránézett és
lekiáltott rá:</p>
<p>– Félsz, Nemecsek?!</p>
<p>Fáradt volt a tábornok. Testét-lelkét elgyötörte ez a mai nap.
Támolygott, mintha erős bort ivott volna. Nagynehezen
felkapaszkodott a második számú erődre és meghúzódott benne. Itt
legalább senki sem látta, senki sem zavarta, elgondolkozhatott a
kedves emlékeken és talán ki is sírhatta volna magát, ha ugyan
tudott volna sírni.</p>
<p>Hangokat hozott feléje a szellő. Lenézett az erődről és két kis
sötét alakot látott meg a kunyhó előtt. <span class=
"pagenum"><a name="Page_239" id="Page_239">-239-</a></span> A
sötétben nem ismerte meg őket s figyelt, hogy vajjon közéjük
tartoznak-e, rájuk ismer-e a hangjukról.</p>
<p>A két fiú csöndesen beszélt egymással.</p>
<p>– Te, Barabás, – mondta az egyik – hát most itt vagyunk ezen a
helyen, ahol a szegény Nemecsek megmentette a birodalmat.</p>
<p>Hallgattak. Azután ez hallatszott:</p>
<p>– Te, Barabás, béküljünk itt most ki, de örökre és igazán; nincs
értelme annak, hogy mi haragudjunk egymásra.</p>
<p>– Jó, – mondta meghatottan Barabás, – én kibékülök veled. Úgyis
azért jöttünk ide.</p>
<p>Megint csönd volt. Némán álltak egymással szemben és mindenik
azt várta, hogy a másik kezdje a békülést. Végre aztán megszólal
Kolnay:</p>
<p>– Hát szerbusz.</p>
<p>Barabás elérzékenyülten felelt:</p>
<p>– Hát szerbusz.</p>
<p>Kezet fogtak. Sokáig álltak így, kéz a kézben. Aztán nem szóltak
egy szót se, csak összeölelkeztek.</p>
<p>Ez is megtörtént. Ez a csoda is megesett. Boka felülről, az
erődből nézte őket, de nem árulta el magát. Ő is egyedül akart
maradni, meg aztán arra is gondolt, hogy mi az ördögnek zavarja meg
őket.</p>
<p>Aztán elindult a Pál-utca felé a két kis ember, halkan
beszélgetve. Azt mondta Barabás:</p>
<p>– Holnapra sok van latinból.</p>
<p>– Igen, – mondta Kolnay.</p>
<p>– Neked könnyű, – sóhajtott Barabás, – mert te <span class=
"pagenum"><a name="Page_240" id="Page_240">-240-</a></span> tegnap
feleltél. De én már régen nem feleltem, én rám a napokban rám kerül
a sor.</p>
<p>Kolnay ezt mondta:</p>
<p>– Vigyázz, mert a második caputból a tizedik sortól a
huszonharmadikig kimarad. Ki van jegyezve a könyved?</p>
<p>– Nincs.</p>
<p>– Hát csak nem fogod azt is megtanulni, ami kimarad? Majd én
elmegyek most hozzád és kijegyzem a könyvedet.</p>
<p>– Jó.</p>
<p>Íme, ezeknek már a lecke járt a fejükben. Ezek hamar
felejtettek. Amért Nemecsek meghalt, azért Rácz tanár úr életben
maradt, főképpen pedig életben maradtak ők is.</p>
<p>Elballagtak, eltüntek az est sötétjében. És most végre
egyesegyedül maradt Boka. De nem volt nyugta az erődben. Meg aztán
későre is járt az idő. A józsefvárosi templom felől lágy harangszó
szállott.</p>
<p>Lejött az erődből és megállt a kunyhó előtt. Látta visszajönni
Janót a Pál-utcai kis kapuból a kunyhója felé. Farkcsóválva,
szaglászva szaladt mellette a Hektor. Megvárta őket.</p>
<p>– Na? – mondta a tót. – Ifiúr nem hazamegy?</p>
<p>– De már megyek, – felelte Boka.</p>
<p>Megint vigyorgott a tót:</p>
<p>– Otthon jó meleg vacsora.</p>
<p>– Jó meleg vacsora, – ismételte gépiesen Boka és arra gondolt,
hogy a Rákos-utcában, a szegény szabóéknál <span class=
"pagenum"><a name="Page_241" id="Page_241">-241-</a></span> is
vacsorához ül most a konyhában a két kis ember: a szabó meg a
felesége. És benn a szobában gyertyák égnek. És ott van a Csetneky
úr dupla-sorgombos szép barna kabátja.</p>
<p>Úgy véletlenségből bepillantott a kunyhóba. A deszkafalhoz
támasztva furcsa eszközöket látott meg. Kerek piros-fehér
bádogtáblát, olyanféle korongot, aminőt a vasuti őrök tartanak a
rúdjánál fogva, mikor a gyorsvonat elrobog az őrház előtt. Meg egy
háromlábú alkotmányt, amelynek a tetején sárgaréz-cső volt. Meg
fehérre festett karókat…</p>
<p>– Mi ez? – kérdezte.</p>
<p>Janó benézett:</p>
<p>– Ez? Ez mérnök úré.</p>
<p>– Milyen mérnök úré?</p>
<p>– Építészmérnök úré.</p>
<p>Bokának rettenetesen megdobbant a szíve:</p>
<p>– Építészmérnök? Mit akar az itt?</p>
<p>Janó szippantott egyet a pipából:</p>
<p>– Építeni fognak.</p>
<p>– Itt?</p>
<p>– Igen. Hétfőn gyünnek munkások, felássák grundot… csinálnak
pince… fundamentum…</p>
<p>– Mi!? – kiáltott Boka. – Ide házat építenek?</p>
<p>– Házat, – mondta egykedvűen a tót, – nagy háromemeletes házat…
akié a grund, az csináltatja házat. És bement a kunyhóba.</p>
<p>Bokával fordult egyet a világ. Most már előtörtek a szemeiből a
könnyek. Sietett, aztán rohanvást futott <span class=
"pagenum"><a name="Page_242" id="Page_242">-242-</a></span> a kapu
felé. Menekült innen, erről a hűtelen darab földről, amelyet ők
annyi szenvedéssel, annyi hősiességgel védtek meg s amely most
hűtlenül elhagyja őket, hogy egy nagy bérkaszárnyát vegyen a
hátára, örök időkre.</p>
<p>A kapuból még visszanézett egyszer. Mint aki a hazáját hagyja
el, örökre. És abban a nagy fájdalomban, mely erre a gondolatra a
szívét összeszorította, csak egy csöppecske, csak egy nagyon kicsi
vigasztalás vegyült. Ha már szegény Nemecsek nem érte meg azt, hogy
a gitt-egylet bocsánatkérő küldöttségét fogadhassa, legalább nem
érte meg azt sem, hogy elveszik tőle a hazáját, amiért meghalt.</p>
<p>És másnap, amikor az egész osztály néma, ünnepi csöndben ült a
helyén és Rácz tanár úr komoly léptekkel, lassan, ünnepélyesen ment
föl a katedrára, hogy onnan a nagy csöndben halk szóval emlékezzék
meg Nemecsek Ernőről és felszólítsa az egész osztályt, hogy holnap
délután három órakor valamennyien fekete, vagy legalább is sötét
ruhában gyülekezzenek a Rákos-utcában, Boka János komolyan nézett
maga elé a padra és most először kezdett derengeni egyszerű
gyereklelkében a sejtés arról, hogy tulajdonképpen mi is az az
élet, amelynek mindnyájan küzdő, hol bánatos, hol vidám szolgái
vagyunk.</p>
<hr class="chap" />
<div lang='en' xml:lang='en'>
<div style='display:block; margin-top:4em'>*** END OF THE PROJECT GUTENBERG EBOOK <span lang='hu' xml:lang='hu'>A PÁL-UTCAI FIÚK</span> ***</div>
<div style='text-align:left'>

<div style='display:block; margin:1em 0'>
Updated editions will replace the previous one&#8212;the old editions will
be renamed.
</div>

<div style='display:block; margin:1em 0'>
Creating the works from print editions not protected by U.S. copyright
law means that no one owns a United States copyright in these works,
so the Foundation (and you!) can copy and distribute it in the United
States without permission and without paying copyright
royalties. Special rules, set forth in the General Terms of Use part
of this license, apply to copying and distributing Project
Gutenberg&#8482; electronic works to protect the PROJECT GUTENBERG&#8482;
concept and trademark. Project Gutenberg is a registered trademark,
and may not be used if you charge for an eBook, except by following
the terms of the trademark license, including paying royalties for use
of the Project Gutenberg trademark. If you do not charge anything for
copies of this eBook, complying with the trademark license is very
easy. You may use this eBook for nearly any purpose such as creation
of derivative works, reports, performances and research. Project
Gutenberg eBooks may be modified and printed and given away&#8212;you may
do practically ANYTHING in the United States with eBooks not protected
by U.S. copyright law. Redistribution is subject to the trademark
license, especially commercial redistribution.
</div>

<div style='margin-top:1em; font-size:1.1em; text-align:center'>START: FULL LICENSE</div>
<div style='text-align:center;font-size:0.9em'>THE FULL PROJECT GUTENBERG LICENSE</div>
<div style='text-align:center;font-size:0.9em'>PLEASE READ THIS BEFORE YOU DISTRIBUTE OR USE THIS WORK</div>

<div style='display:block; margin:1em 0'>
To protect the Project Gutenberg&#8482; mission of promoting the free
distribution of electronic works, by using or distributing this work
(or any other work associated in any way with the phrase &#8220;Project
Gutenberg&#8221;), you agree to comply with all the terms of the Full
Project Gutenberg&#8482; License available with this file or online at
www.gutenberg.org/license.
</div>

<div style='display:block; font-size:1.1em; margin:1em 0; font-weight:bold'>
Section 1. General Terms of Use and Redistributing Project Gutenberg&#8482; electronic works
</div>

<div style='display:block; margin:1em 0'>
1.A. By reading or using any part of this Project Gutenberg&#8482;
electronic work, you indicate that you have read, understand, agree to
and accept all the terms of this license and intellectual property
(trademark/copyright) agreement. If you do not agree to abide by all
the terms of this agreement, you must cease using and return or
destroy all copies of Project Gutenberg&#8482; electronic works in your
possession. If you paid a fee for obtaining a copy of or access to a
Project Gutenberg&#8482; electronic work and you do not agree to be bound
by the terms of this agreement, you may obtain a refund from the person
or entity to whom you paid the fee as set forth in paragraph 1.E.8.
</div>

<div style='display:block; margin:1em 0'>
1.B. &#8220;Project Gutenberg&#8221; is a registered trademark. It may only be
used on or associated in any way with an electronic work by people who
agree to be bound by the terms of this agreement. There are a few
things that you can do with most Project Gutenberg&#8482; electronic works
even without complying with the full terms of this agreement. See
paragraph 1.C below. There are a lot of things you can do with Project
Gutenberg&#8482; electronic works if you follow the terms of this
agreement and help preserve free future access to Project Gutenberg&#8482;
electronic works. See paragraph 1.E below.
</div>

<div style='display:block; margin:1em 0'>
1.C. The Project Gutenberg Literary Archive Foundation (&#8220;the
Foundation&#8221; or PGLAF), owns a compilation copyright in the collection
of Project Gutenberg&#8482; electronic works. Nearly all the individual
works in the collection are in the public domain in the United
States. If an individual work is unprotected by copyright law in the
United States and you are located in the United States, we do not
claim a right to prevent you from copying, distributing, performing,
displaying or creating derivative works based on the work as long as
all references to Project Gutenberg are removed. Of course, we hope
that you will support the Project Gutenberg&#8482; mission of promoting
free access to electronic works by freely sharing Project Gutenberg&#8482;
works in compliance with the terms of this agreement for keeping the
Project Gutenberg&#8482; name associated with the work. You can easily
comply with the terms of this agreement by keeping this work in the
same format with its attached full Project Gutenberg&#8482; License when
you share it without charge with others.
</div>

<div style='display:block; margin:1em 0'>
1.D. The copyright laws of the place where you are located also govern
what you can do with this work. Copyright laws in most countries are
in a constant state of change. If you are outside the United States,
check the laws of your country in addition to the terms of this
agreement before downloading, copying, displaying, performing,
distributing or creating derivative works based on this work or any
other Project Gutenberg&#8482; work. The Foundation makes no
representations concerning the copyright status of any work in any
country other than the United States.
</div>

<div style='display:block; margin:1em 0'>
1.E. Unless you have removed all references to Project Gutenberg:
</div>

<div style='display:block; margin:1em 0'>
1.E.1. The following sentence, with active links to, or other
immediate access to, the full Project Gutenberg&#8482; License must appear
prominently whenever any copy of a Project Gutenberg&#8482; work (any work
on which the phrase &#8220;Project Gutenberg&#8221; appears, or with which the
phrase &#8220;Project Gutenberg&#8221; is associated) is accessed, displayed,
performed, viewed, copied or distributed:
</div>

<blockquote>
  <div style='display:block; margin:1em 0'>
    This eBook is for the use of anyone anywhere in the United States and most
    other parts of the world at no cost and with almost no restrictions
    whatsoever. You may copy it, give it away or re-use it under the terms
    of the Project Gutenberg License included with this eBook or online
    at <a href="https://www.gutenberg.org">www.gutenberg.org</a>. If you
    are not located in the United States, you will have to check the laws
    of the country where you are located before using this eBook.
  </div>
</blockquote>

<div style='display:block; margin:1em 0'>
1.E.2. If an individual Project Gutenberg&#8482; electronic work is
derived from texts not protected by U.S. copyright law (does not
contain a notice indicating that it is posted with permission of the
copyright holder), the work can be copied and distributed to anyone in
the United States without paying any fees or charges. If you are
redistributing or providing access to a work with the phrase &#8220;Project
Gutenberg&#8221; associated with or appearing on the work, you must comply
either with the requirements of paragraphs 1.E.1 through 1.E.7 or
obtain permission for the use of the work and the Project Gutenberg&#8482;
trademark as set forth in paragraphs 1.E.8 or 1.E.9.
</div>

<div style='display:block; margin:1em 0'>
1.E.3. If an individual Project Gutenberg&#8482; electronic work is posted
with the permission of the copyright holder, your use and distribution
must comply with both paragraphs 1.E.1 through 1.E.7 and any
additional terms imposed by the copyright holder. Additional terms
will be linked to the Project Gutenberg&#8482; License for all works
posted with the permission of the copyright holder found at the
beginning of this work.
</div>

<div style='display:block; margin:1em 0'>
1.E.4. Do not unlink or detach or remove the full Project Gutenberg&#8482;
License terms from this work, or any files containing a part of this
work or any other work associated with Project Gutenberg&#8482;.
</div>

<div style='display:block; margin:1em 0'>
1.E.5. Do not copy, display, perform, distribute or redistribute this
electronic work, or any part of this electronic work, without
prominently displaying the sentence set forth in paragraph 1.E.1 with
active links or immediate access to the full terms of the Project
Gutenberg&#8482; License.
</div>

<div style='display:block; margin:1em 0'>
1.E.6. You may convert to and distribute this work in any binary,
compressed, marked up, nonproprietary or proprietary form, including
any word processing or hypertext form. However, if you provide access
to or distribute copies of a Project Gutenberg&#8482; work in a format
other than &#8220;Plain Vanilla ASCII&#8221; or other format used in the official
version posted on the official Project Gutenberg&#8482; website
(www.gutenberg.org), you must, at no additional cost, fee or expense
to the user, provide a copy, a means of exporting a copy, or a means
of obtaining a copy upon request, of the work in its original &#8220;Plain
Vanilla ASCII&#8221; or other form. Any alternate format must include the
full Project Gutenberg&#8482; License as specified in paragraph 1.E.1.
</div>

<div style='display:block; margin:1em 0'>
1.E.7. Do not charge a fee for access to, viewing, displaying,
performing, copying or distributing any Project Gutenberg&#8482; works
unless you comply with paragraph 1.E.8 or 1.E.9.
</div>

<div style='display:block; margin:1em 0'>
1.E.8. You may charge a reasonable fee for copies of or providing
access to or distributing Project Gutenberg&#8482; electronic works
provided that:
</div>

<div style='margin-left:0.7em;'>
    <div style='text-indent:-0.7em'>
        &#8226; You pay a royalty fee of 20% of the gross profits you derive from
        the use of Project Gutenberg&#8482; works calculated using the method
        you already use to calculate your applicable taxes. The fee is owed
        to the owner of the Project Gutenberg&#8482; trademark, but he has
        agreed to donate royalties under this paragraph to the Project
        Gutenberg Literary Archive Foundation. Royalty payments must be paid
        within 60 days following each date on which you prepare (or are
        legally required to prepare) your periodic tax returns. Royalty
        payments should be clearly marked as such and sent to the Project
        Gutenberg Literary Archive Foundation at the address specified in
        Section 4, &#8220;Information about donations to the Project Gutenberg
        Literary Archive Foundation.&#8221;
    </div>

    <div style='text-indent:-0.7em'>
        &#8226; You provide a full refund of any money paid by a user who notifies
        you in writing (or by e-mail) within 30 days of receipt that s/he
        does not agree to the terms of the full Project Gutenberg&#8482;
        License. You must require such a user to return or destroy all
        copies of the works possessed in a physical medium and discontinue
        all use of and all access to other copies of Project Gutenberg&#8482;
        works.
    </div>

    <div style='text-indent:-0.7em'>
        &#8226; You provide, in accordance with paragraph 1.F.3, a full refund of
        any money paid for a work or a replacement copy, if a defect in the
        electronic work is discovered and reported to you within 90 days of
        receipt of the work.
    </div>

    <div style='text-indent:-0.7em'>
        &#8226; You comply with all other terms of this agreement for free
        distribution of Project Gutenberg&#8482; works.
    </div>
</div>

<div style='display:block; margin:1em 0'>
1.E.9. If you wish to charge a fee or distribute a Project
Gutenberg&#8482; electronic work or group of works on different terms than
are set forth in this agreement, you must obtain permission in writing
from the Project Gutenberg Literary Archive Foundation, the manager of
the Project Gutenberg&#8482; trademark. Contact the Foundation as set
forth in Section 3 below.
</div>

<div style='display:block; margin:1em 0'>
1.F.
</div>

<div style='display:block; margin:1em 0'>
1.F.1. Project Gutenberg volunteers and employees expend considerable
effort to identify, do copyright research on, transcribe and proofread
works not protected by U.S. copyright law in creating the Project
Gutenberg&#8482; collection. Despite these efforts, Project Gutenberg&#8482;
electronic works, and the medium on which they may be stored, may
contain &#8220;Defects,&#8221; such as, but not limited to, incomplete, inaccurate
or corrupt data, transcription errors, a copyright or other
intellectual property infringement, a defective or damaged disk or
other medium, a computer virus, or computer codes that damage or
cannot be read by your equipment.
</div>

<div style='display:block; margin:1em 0'>
1.F.2. LIMITED WARRANTY, DISCLAIMER OF DAMAGES - Except for the &#8220;Right
of Replacement or Refund&#8221; described in paragraph 1.F.3, the Project
Gutenberg Literary Archive Foundation, the owner of the Project
Gutenberg&#8482; trademark, and any other party distributing a Project
Gutenberg&#8482; electronic work under this agreement, disclaim all
liability to you for damages, costs and expenses, including legal
fees. YOU AGREE THAT YOU HAVE NO REMEDIES FOR NEGLIGENCE, STRICT
LIABILITY, BREACH OF WARRANTY OR BREACH OF CONTRACT EXCEPT THOSE
PROVIDED IN PARAGRAPH 1.F.3. YOU AGREE THAT THE FOUNDATION, THE
TRADEMARK OWNER, AND ANY DISTRIBUTOR UNDER THIS AGREEMENT WILL NOT BE
LIABLE TO YOU FOR ACTUAL, DIRECT, INDIRECT, CONSEQUENTIAL, PUNITIVE OR
INCIDENTAL DAMAGES EVEN IF YOU GIVE NOTICE OF THE POSSIBILITY OF SUCH
DAMAGE.
</div>

<div style='display:block; margin:1em 0'>
1.F.3. LIMITED RIGHT OF REPLACEMENT OR REFUND - If you discover a
defect in this electronic work within 90 days of receiving it, you can
receive a refund of the money (if any) you paid for it by sending a
written explanation to the person you received the work from. If you
received the work on a physical medium, you must return the medium
with your written explanation. The person or entity that provided you
with the defective work may elect to provide a replacement copy in
lieu of a refund. If you received the work electronically, the person
or entity providing it to you may choose to give you a second
opportunity to receive the work electronically in lieu of a refund. If
the second copy is also defective, you may demand a refund in writing
without further opportunities to fix the problem.
</div>

<div style='display:block; margin:1em 0'>
1.F.4. Except for the limited right of replacement or refund set forth
in paragraph 1.F.3, this work is provided to you &#8216;AS-IS&#8217;, WITH NO
OTHER WARRANTIES OF ANY KIND, EXPRESS OR IMPLIED, INCLUDING BUT NOT
LIMITED TO WARRANTIES OF MERCHANTABILITY OR FITNESS FOR ANY PURPOSE.
</div>

<div style='display:block; margin:1em 0'>
1.F.5. Some states do not allow disclaimers of certain implied
warranties or the exclusion or limitation of certain types of
damages. If any disclaimer or limitation set forth in this agreement
violates the law of the state applicable to this agreement, the
agreement shall be interpreted to make the maximum disclaimer or
limitation permitted by the applicable state law. The invalidity or
unenforceability of any provision of this agreement shall not void the
remaining provisions.
</div>

<div style='display:block; margin:1em 0'>
1.F.6. INDEMNITY - You agree to indemnify and hold the Foundation, the
trademark owner, any agent or employee of the Foundation, anyone
providing copies of Project Gutenberg&#8482; electronic works in
accordance with this agreement, and any volunteers associated with the
production, promotion and distribution of Project Gutenberg&#8482;
electronic works, harmless from all liability, costs and expenses,
including legal fees, that arise directly or indirectly from any of
the following which you do or cause to occur: (a) distribution of this
or any Project Gutenberg&#8482; work, (b) alteration, modification, or
additions or deletions to any Project Gutenberg&#8482; work, and (c) any
Defect you cause.
</div>

<div style='display:block; font-size:1.1em; margin:1em 0; font-weight:bold'>
Section 2. Information about the Mission of Project Gutenberg&#8482;
</div>

<div style='display:block; margin:1em 0'>
Project Gutenberg&#8482; is synonymous with the free distribution of
electronic works in formats readable by the widest variety of
computers including obsolete, old, middle-aged and new computers. It
exists because of the efforts of hundreds of volunteers and donations
from people in all walks of life.
</div>

<div style='display:block; margin:1em 0'>
Volunteers and financial support to provide volunteers with the
assistance they need are critical to reaching Project Gutenberg&#8482;&#8217;s
goals and ensuring that the Project Gutenberg&#8482; collection will
remain freely available for generations to come. In 2001, the Project
Gutenberg Literary Archive Foundation was created to provide a secure
and permanent future for Project Gutenberg&#8482; and future
generations. To learn more about the Project Gutenberg Literary
Archive Foundation and how your efforts and donations can help, see
Sections 3 and 4 and the Foundation information page at www.gutenberg.org.
</div>

<div style='display:block; font-size:1.1em; margin:1em 0; font-weight:bold'>
Section 3. Information about the Project Gutenberg Literary Archive Foundation
</div>

<div style='display:block; margin:1em 0'>
The Project Gutenberg Literary Archive Foundation is a non-profit
501(c)(3) educational corporation organized under the laws of the
state of Mississippi and granted tax exempt status by the Internal
Revenue Service. The Foundation&#8217;s EIN or federal tax identification
number is 64-6221541. Contributions to the Project Gutenberg Literary
Archive Foundation are tax deductible to the full extent permitted by
U.S. federal laws and your state&#8217;s laws.
</div>

<div style='display:block; margin:1em 0'>
The Foundation&#8217;s business office is located at 809 North 1500 West,
Salt Lake City, UT 84116, (801) 596-1887. Email contact links and up
to date contact information can be found at the Foundation&#8217;s website
and official page at www.gutenberg.org/contact
</div>

<div style='display:block; font-size:1.1em; margin:1em 0; font-weight:bold'>
Section 4. Information about Donations to the Project Gutenberg Literary Archive Foundation
</div>

<div style='display:block; margin:1em 0'>
Project Gutenberg&#8482; depends upon and cannot survive without widespread
public support and donations to carry out its mission of
increasing the number of public domain and licensed works that can be
freely distributed in machine-readable form accessible by the widest
array of equipment including outdated equipment. Many small donations
($1 to $5,000) are particularly important to maintaining tax exempt
status with the IRS.
</div>

<div style='display:block; margin:1em 0'>
The Foundation is committed to complying with the laws regulating
charities and charitable donations in all 50 states of the United
States. Compliance requirements are not uniform and it takes a
considerable effort, much paperwork and many fees to meet and keep up
with these requirements. We do not solicit donations in locations
where we have not received written confirmation of compliance. To SEND
DONATIONS or determine the status of compliance for any particular state
visit <a href="https://www.gutenberg.org/donate/">www.gutenberg.org/donate</a>.
</div>

<div style='display:block; margin:1em 0'>
While we cannot and do not solicit contributions from states where we
have not met the solicitation requirements, we know of no prohibition
against accepting unsolicited donations from donors in such states who
approach us with offers to donate.
</div>

<div style='display:block; margin:1em 0'>
International donations are gratefully accepted, but we cannot make
any statements concerning tax treatment of donations received from
outside the United States. U.S. laws alone swamp our small staff.
</div>

<div style='display:block; margin:1em 0'>
Please check the Project Gutenberg web pages for current donation
methods and addresses. Donations are accepted in a number of other
ways including checks, online payments and credit card donations. To
donate, please visit: www.gutenberg.org/donate
</div>

<div style='display:block; font-size:1.1em; margin:1em 0; font-weight:bold'>
Section 5. General Information About Project Gutenberg&#8482; electronic works
</div>

<div style='display:block; margin:1em 0'>
Professor Michael S. Hart was the originator of the Project
Gutenberg&#8482; concept of a library of electronic works that could be
freely shared with anyone. For forty years, he produced and
distributed Project Gutenberg&#8482; eBooks with only a loose network of
volunteer support.
</div>

<div style='display:block; margin:1em 0'>
Project Gutenberg&#8482; eBooks are often created from several printed
editions, all of which are confirmed as not protected by copyright in
the U.S. unless a copyright notice is included. Thus, we do not
necessarily keep eBooks in compliance with any particular paper
edition.
</div>

<div style='display:block; margin:1em 0'>
Most people start at our website which has the main PG search
facility: <a href="https://www.gutenberg.org">www.gutenberg.org</a>.
</div>

<div style='display:block; margin:1em 0'>
This website includes information about Project Gutenberg&#8482;,
including how to make donations to the Project Gutenberg Literary
Archive Foundation, how to help produce our new eBooks, and how to
subscribe to our email newsletter to hear about new eBooks.
</div>

</div>
</div>
</body>
</html>
